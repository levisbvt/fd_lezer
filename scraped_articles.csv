Date_num,Date,Title,Body,Publication
2025-03-01,Zaterdag 01 Mrt 2025,"'Als wij als politie blijven doen wat we altijd deden, lopen we vast'","U somt nogal wat ellende op. Bevalt uw baan eigenlijk wel?<br><br>Exact één jaar geleden trad Janny Knol aan als korpschef van de Nationale Politie. Tijd om te wennen kreeg 's lands eerste vrouwelijke politiebaas niet. Ze blikt terug op een jaar vol klimaat- en Gazaprotest, voetbalrellen, een grote politiehack en vuurwerkexplosies. 'Ik vind dat het er soms grenzeloos aan toegaat.'<br><br>Janny Knol (55) grijnst breed en haalt dan nuchter haar schouders op. Nee, ze is niet van plan om dit weekend uitgebreid stil te staan bij haar eenjarig jubileum als korpschef van de Nationale Politie. 'Natuurlijk was mijn benoeming vorig jaar een bijzonder moment, maar de eerste verjaardag van zo'n functie is dat niet. De eerste verjaardag van je kind, dát is pas bijzonder.' <br><br>Sterker, lacht de moeder van twee tienerdochters in haar werkkamer in Den Haag: het waren haar woordvoerders die haar eraan herinnerden dat ze vandaag, op 1 maart, exact één jaar 's lands eerste vrouwelijke politiebaas is. Die vonden dat een goed moment om een interviewverzoek van het FD alsnog te honoreren. Overigens was dat geen slecht idee, benadrukt Knol, die al dertig jaar diender is. Want als ze dan toch moet terugkijken, was haar eerste jaar als korpschef 'toch best wel uitzonderlijk', erkent ze. De grootste werkgever van Nederland - bestaande uit 65.000 politiemensen - voelt de groeiende polarisatie in het land elke dag. Die uitte zich vorig jaar onder meer in rellen in de Eritrese gemeenschap, waarna 60% van de ME-busjes in Den Haag niet meer kon rijden. In het oog sprongen ook het geweld tussen voetbalsupporters van Maccabi Tel Aviv en veelal islamitische jongeren in Amsterdam. Verder liepen sommige demonstraties tegen het bloedvergieten in Gaza uit de hand. En Knols werkkamer kijkt uit op het Malieveld in Den Haag, een stad die eveneens het toneel was van hevige protesten. Daar bleef het niet bij, somt Knol op. Nederland telt steeds meer politici, journalisten en rechters die ernstig worden bedreigd. De politie is medeverantwoordelijk voor hun beveiliging. Criminelen plegen online allerlei soorten steeds complexere misdrijven, soms zelfs in samenwerking met vijandige staten, zoals Rusland. Op straat lopen steeds meer verwarde mensen rond en wijken worden bijna wekelijks opgeschrikt door vuurwerkexplosies. 'Nergens vinden zoveel van dit soort aanslagen plaats als in Nederland', verzucht Knol, die het door haar gewenste vuurwerkverbod nog maar eens dringend en 'enorm relevant voor mijn mensen' noemt. Tot voor kort werden haar agenten ook belast met de registratie en identificatie van asielzoekers, hoewel de nationale politie al met personeelstekorten en geldgebrek kampt. Volgens Knol is het dan ook hoog tijd voor een brede heroriëntatie op het werk van de politie en andere veiligheidsorganisaties, naar analogie van het werk van de commissie-Roethof uit 1985. 'Toen speelde de opkomst van veelvoorkomende criminaliteit erg', verklaart ze. De commissie-Roethof sprak met talloze specialisten en concludeerde dat de politie 'niet alleen repressief maar ook preventief' moet optreden. 'Dat was een fundamentele verandering.' De huidige reeks 'incidenten' toont volgens Knol aan dat 'de hele veiligheidssituatie opnieuw aan het veranderen' is. 'Daarom moeten we ons weer fundamenteel hierop bezinnen', waarschuwt ze. 'We bouwen nu een beetje door op wat er al is. Maar als wij als politie blijven doen wat we altijd deden, dan lopen we vast.'<br><br>'Haha, dat is een mooie vraag. Ja, het bevalt heel goed. Maar voor ik aan deze baan begon, heb ik me goed ge­oriënteerd en met veel mensen binnen en buiten de organisatie gesproken. En dan gebeuren er toch dingen waarop je je niet kunt voorbereiden. Al is dat op zich wel logisch.'<br><br>'Dat wij als politie in september zelf gehackt zijn. Wij zeggen vaak tegen de mensen dat ze goed op de risico's moeten letten. Onze eigen beveiliging is enorm hoog. Daar zit een heel team op, dat kijkt naar atypische situaties. Net als veel andere bedrijven worden wij dagelijks aangevallen, maar die pogingen stranden op onze firewall.'<br><br>'Bij de politiehack zijn criminelen onze systemen binnengekomen zonder dat dit direct waarneembaar was; we kwamen er pas later achter. Dan weet je in het begin niet zo goed waar je naar kijkt. Als korpschef voel ik me verantwoordelijk voor mijn medewerkers. Dan merk je wel de impact.'<br><br>'Dat is zo, alles loopt tegenwoordig veel meer door elkaar. Criminelen en statelijke actoren weten elkaar goed te vinden. Het criminaliteitsbeeld van vroeger was dat je bijvoorbeeld een Willem Holleeder had, die zich bezighield met vastgoed en afpersing, maar niet met allerlei andere vormen van fraude. De criminele samenwerkingsverbanden van nu bedienen zich daarentegen van alle vormen van misdaad, of het nu om fysieke geweldsincidenten, drugs of internetoplichting gaat. Ze zijn heel innovatief en adaptief en bewegen erg makkelijk mee. Wij stoeien altijd met de beperking van de wet, waaraan we ons netjes hebben te houden. Sommige collega's ervaren dat af en toe als beperking.'<br><br>Agenten stuitten onder meer op de grenzen van de wet in de nacht van 7 november, toen relschoppers in besloten groepen op sociale media opriepen tot geweld tegen Maccabi-supporters. Het is de politie wettelijk toegestaan lid te worden van zulke groepen, maar alleen als ze zich eerst kenbaar heeft gemaakt als politie. De groep laat de agenten dan niet toe of de discussies vallen meteen stil.<br><br>Daarbij barstte het die nacht van de online-informatie, vervolgt Knol. 'Dat was niet meer met één menselijk oog of één brein te filteren. Mede omdat deze situatie van hit-and-run bij het uitspelen en polariseren van doelgroepen nog niet eerder had plaatsgevonden in Nederland.' Technologie als kunstmatige intelligentie (AI) kan de politie straks helpen bij het filteren van onlinegegevens, denkt ze.<br><br>'De minister heeft versneld werk gemaakt van de beperking rond besloten groepen. We kunnen het simpelweg niet laten bij de constatering dat alles wat we gewend zijn, voortdurend verandert en beweegt. Door de digitalisering heeft de politie andere deskundigen nodig. Eens in de zoveel tijd beëdig ik nieuwe mensen. Deze week waren daar veel data-analisten bij, net als specialisten met kennis van het werken in de cloud en mensen die afgestudeerd zijn in technologie en ethiek. Als politie hebben we informatie nodig, maar vergaren we dat ethisch verantwoord? En hoe kunnen we maximaal transparant zijn over wat we doen, maar toch voor de veiligheid van de samenleving staan? Dat is een heel belangrijk vraagstuk.'<br><br>Digitalisering heeft Knols volle aandacht, blijkt uit haar interne notitie Stevig staan. Ze schreef deze zestien pagina's tellende memo vorig jaar naar aanleiding van haar benoeming tot korpschef. Knol ging ervoor in gesprek met talloze wetenschappers, bestuurders en beleidsmakers.<br><br>Haar kernboodschap is dat de politie midden in de samenleving moet staan. Ze moet contact maken met burgers en 'aanwezig, zichtbaar en aanspreekbaar' zijn, zegt Knol, ook online. 'Daar waar twee partijen strijden, moet de politie kijken of ze kan bijdragen aan tolerantie en niet meedoen aan dat - wat mij betreft - polariserende hoekige debat', zegt Knol. 'Verbinding maken met de samenleving is onze kerntaak.' Daarbij staan de waarden van de rechtsstaat voorop, benadrukt ze. Discriminatie, waaraan ook sommige agenten zich schuldig hebben gemaakt, noemde Knol al 'boosmakend' en 'mensonwaardig gedrag'. 'Artikel 1 van de grondwet, dus rechtvaardigheid en gelijkwaardigheid, dát is de basis waarop we áltijd ons werk baseren. We moeten uitstralen en uitdragen dat iedereen ertoe doet en alles er mag zijn, hoe complex dat ook is. Want wat maakt dat u meer recht op leven hebt dan ik? Nou, niks.'<br><br>'Capaciteitsproblemen zijn van alle tijden, die had je 25 jaar geleden ook. Het werk is oneindig, dus begint het ermee dat je bepaalt wat er volgens jou in elk geval moet gebeuren. Ik vind het heel belangrijk dat de politie naar buiten treedt. Ook op internet, want daar is een moreel vacuüm. In de klas worden jongeren gecorrigeerd door de docent. Bij de gymvereniging zegt de leraar: niet doen. En thuis voeden de ouders op. Maar online is er geen correctie, terwijl dat enorm essentieel is. Daar is niet alleen criminaliteit, er zijn ook andere vormen van onveiligheid, zoals sexting en cyberpesten, die minstens zo erg zijn.'<br><br>'De nationale en lokale overheid moeten wat mij betreft naast elkaar staan ten behoeve van veiligheid en de democratische rechtsstaat. Het makkelijkste wat je kunt doen, is het gedrag van anderen afkeuren, maar je kunt ook vragen: hoe kan ik helpen? Dat is veel relevanter. Daarover zijn we ook met onze mensen in gesprek: vraag wat iemand bezighoudt in plaats van meteen een mening te poneren. Ik denk dat het begint met de hand uitsteken in plaats van je omdraaien en weglopen. Ik geloof niet in uit elkaar drijven: je moet niet knippen, maar plakken. Maar de politie kan dat niet alleen, we moeten daar als ouders, scholen, de zorg, jongerenwerkers en bestuurders met z'n allen de schouders onder zetten. Zowel qua correctie als qua preventie.'<br><br>'Sinds corona zie je dat verschillende onderwerpen, van klimaat tot internationale conflicten, leiden tot ongeregeldheden. De politie-inzet hierbij is enorm. Mijn voorganger zei altijd: ""Wij willen tussen de mensen staan."" Maar bij dit soort situaties staan we helaas vaak tegenover de mensen, omdat we naast verbinding nóg een kerntaak hebben: beschermen en begrenzen. En daar zit spanning op.'<br><br>'Anderen zeggen wel tegen mij: ""Soms moet je op het randje durven lopen, want anders was er ook nooit vrouwenstemrecht gekomen."" Daarom vinden we het demonstratierecht zo'n groot goed, waarvoor je ruimte moet creëren. Tegelijkertijd zitten er grenzen aan. Ik vind dat het er soms grenzeloos aan toegaat. Dat gaat ten koste van heel veel andere dingen.'<br><br>'Verward gedrag op straat is de afgelopen tien tot twintig jaar de samenleving ingeslopen. Het was destijds logisch om bij zo'n nieuw veiligheidsfenomeen eerst naar de politie te kijken. Maar wij zeggen nu: het gaat niet meer weg en de politie is niet opgeleid om mensen met psychische problematiek goed te helpen. Die verdienen zorg, geen politiegeweld.'<br><br>'Ooit leek het wellicht een goede beslissing om iedereen in de ambulante hulpverlening te zetten. Maar inmiddels weten we dat dit niet voor alle doelgroepen een oplossing is. De politiek en de overheid moeten hierin écht stappen zetten. Het is het uur U, omdat er extreme, dodelijke incidenten zijn geweest. Ik snap goed dat dit probleem niet morgen klaar is, want misschien heb je weer meer instellingen en hulpverleners nodig. En ook een ander type hulpverlener. Ik denk dat er een aantal stevige, specifieke hulpverleners moeten komen die 24/7 inzetbaar zijn, net als de politie.'<br><br>'Dat gesprek moeten we ook op nationaal niveau hebben. Als je níét kiest, gaat alles wat urgent is altijd voor op dat wat belangrijk is. Urgent is dan de winkeldief die op heterdaad in zijn kraag wordt gevat en de winkelier die de politie belt. Terwijl bijvoorbeeld een identiteitsfraude of hack waardoor je niet meer bij je bedrijfsgegevens kunt, veel grotere gevolgen heeft. Als bevoegd gezag moeten we daarom keuzes maken over wat we wel en niet doen. Dit is niet zozeer aan mij, als wel aan het OM en de rechters.'<br><br>'Zeker. De noodzaak van onze aanwezigheid bij risicovolle voetbalwedstrijden staat al op de agenda. En we doen sommige vergunningverleningen en de controle op boa's. Je kunt je afvragen of dat niet beter elders kan. Ook de meldingen bij onze meldkamer zijn deels vraagstukken die andere instanties net zo goed kunnen doen. Of we kunnen soms problemen op afstand oplossen in plaats van met de dienstauto langsgaan. De beveiliging van bedreigde personen kan vaker met meer techniek dan met menskracht. Daar worden we scherper in.'<br><br>'We hebben echt nog vele miljoenen structureel nodig. Een interne task­force onderzoekt nu welk bedrag precies bij onze bedrijfsvoering hoort. Ik kijk daarbij eerst naar onszelf: de politie kan besparen, met efficiënter werken, maar er moeten dit jaar ook stevige keuzes worden gemaakt. Rond de zomer heb ik hopelijk een gesprek met de minister, burgemeesters en het OM daarover. Dit verdient een fundamentele beslissing à la Roethof.'<br><br>1969 Geboren te Rotterdam 1985 Mavo aan het Meander College te Zwolle 1988 Middelbaar dienstverlenings- en gezondheidszorg onderwijs: Agogisch Werk 1993 Politieopleiding A & B 1997 Rechtsgeleerdheid aan de Open Universiteit 1990-2022 Verschillende functies bij de politie, waaronder bij de gemeentepolitie Deventer, teamchef in zowel Ommen/Dalfsen als Zwolle, directeur opsporing politieregio IJsselland en districtschef in Twente 1997-2001 Algemeen docent, Politieacademie Zutphen 2019-2022 Plaatsvervangend Politiechef, eenheid Noord-Nederland februari 2022-2024 Politiechef, eenheid Oost-Nederland maart 2024-heden Korpschef nationale politie<br><br>'Hoe kunnen we maximaal transparant zijn, maar toch voor de veiligheid van de samenleving staan?'<br><br>Vervolg op pagina 11<br><br>Vervolg van pagina 9<br><br>'Ik vind het belangrijk dat de politie naar buiten treedt. Ook op internet, want daar is een moreel vacuüm'<br><br>Ria Cats is redacteur van Het Financieele Dagblad.<br><br>",Het Financieele Dagblad
2025-03-01,Zaterdag 01 Mrt 2025,'Barbecueën op het dak ga ik wel missen',"€2.150.000<br><br>Door Jorieke van Noorloos<br><br>Wie weleens een ommetje maakt door Amsterdam Oud-Zuid, kent vast de moderne stadsvilla aan de Alexander Boersstraat, op nummer 50. 'De straat zegt niemand iets, maar als je de plek en het huis omschrijft, valt het kwartje vaak wel', lacht hypotheekadviseur Tienes Frank Tukker (1976). Samen met zijn vrouw, Eva Beekhof (1976), freelancer in de e-commerce, kocht hij het stuk grond in 2008. 'Er stond toen een oude garagebox op met bouwstempels erin, omdat het op instorten stond', aldus Beekhof.<br><br>De twee gooien de garagebox plat en besluiten voor ongeveer een miljoen euro een volledig nieuw huis te bouwen. 'We hadden nog nooit zelf wat laten ontwerpen, dus dat was wel spannend', herinnert Tukker zich. Daarvoor nemen ze wijlen architect Tom van der Pol in de arm, iemand die meer projecten in de buurt heeft gedaan. Van de welstandscommissie krijgen ze de opdracht dat het huis moet 'contrasteren maar ook harmoniseren'. Tukker: 'Een vagere opdracht kon niet.' Om de vierkante meters optimaal te benutten gaat het stel voor zo min mogelijk hal. Zo blijft er genoeg ruimte over voor een zitkamer en een slaapkamer op de begane grond. In het souterrain bevinden zich nog twee slaapkamers en badkamers. Op de eerste verdieping is een ruime woonkeuken geplaatst. 'Handig als je op het dakterras gaat barbecueën', legt Beekhof uit. 'Dat hebben we - vooral tijdens corona - avonden lang gedaan. Zo fijn. Dat ga ik wel missen.' Het huis wordt door de kinderen van Beekhof en Tukker omschreven als 'een legohuis waar blok voor blok is opgebouwd'. Het is een van de weinige vrijstaande huizen in het centrum van de hoofdstad en wordt omgeven door horecazaken en oude appartementencomplexen. Het Vondelpark, Het Concertgebouw en het Rijksmuseum liggen op loopafstand. Vanaf het dakterras kun je heerlijk mensen kijken, maar andersom kan dat ook. 'Als je dat niet prettig vindt, moet je niet in Amsterdam willen wonen', vindt Tukker. Het is een plek waar drie van hun vier kinderen zijn geboren en waar buren goede vrienden zijn geworden. Toch staat het huis te koop. 'We zijn eruit gegroeid', is de simpele verklaring. Tukker: 'Met twee kinderen hebben we er een verdieping op gezet, maar inmiddels hebben we vier kinderen en is het te klein geworden. We hebben er nog aan gedacht om uit te bouwen. Of om het te verhuren, zodat we uiteindelijk weer terug zouden kunnen. Maar we zijn inmiddels op onze plek in ons nieuwe huis en hebben het hier afgesloten.' Beekhof: 'Klaar voor een nieuw avontuur.'<br><br>Amsterdam, Alexander Boersstraat 50 Woonoppervlakte 163 m² Gekocht in augustus 2008 voor €130.000 (perceel) Te koop sinds januari 2025<br><br>Alle foto's op fd.nl/huistekoop<br><br>",Het Financieele Dagblad
2025-03-01,Zaterdag 01 Mrt 2025,"'Een totale stop lukt misschien niet, maar je voorkomt dat ze beroeps-procedures gaan stapelen'","'Daarmee verplaats je dus tóch ons probleem naar een land dat daarvoor vaak slechter is toegerust'<br><br>De asielketen piept en kraakt. Kan ons land dat nog wel aan? Nee, zegt hoogleraar Ruud Koopmans. Volgens hem moet de asielprocedure hoognodig worden verplaatst naar veilige derde landen. Universitair docent Lynn Hillary is niet tegen, maar twijfelt aan het welslagen.<br><br>Door Monique van de Sande Illustratie: Noma Bar<br><br>Lees verder op pagina 28<br><br>Ruud Koopmans<br><br>(1961) is hoogleraar sociologie en migratie aan de Humboldt-universiteit en onderzoeksdirecteur bij het Wissenschaftszentrum, beide in Berlijn. In 2023 publiceerde hij het boek 'De  Asielloterij'.<br><br>Omdat Berlijn niet naast de deur is, spreken we elkaar via Teams. Minder persoonlijk dan een echte ontmoeting, maar zeker niet onplezierig en onverwacht efficiënt. Ruud Koopmans, die een boek schreef over asiel en migratie, vat de koe meteen bij de horens. Oorlog, onderdrukking en economische ongelijkheid maken dat volgens recente cijfers jaarlijks ongeveer een miljoen mensen een beroep doen op de asielprocedure in een EU-land, stelt hij. 'Dat is veel, al wil ik niet suggereren dat alle vluchtelingen uit de hele wereld hierheen komen.'<br><br>'De meeste worden opgevangen in de eigen regio', knikt Lynn Hillary, die promoveerde op de materie. Koopmans: 'Precies. Maar aan de opvang die Europa kan bieden, zit wel een grens. Die je eerder bereikt als je, zoals nu, zeven miljoen Oekraïners hebt opgenomen. Hoe dan ook zou ik willen pleiten voor het opnemen van vluchtelingen rechtstreeks uit de eigen regio. Dus stel dat je als EU zegt: dit jaar hebben we ruimte voor 500.000 asielzoekers, dan zie ik voor me dat we democratisch besluiten waar de nood het hoogst is en welke mensen onze hulp en bescherming het meest verdienen.' Hij schraapt zijn keel. 'Dat betekent dat we niet zoals nu afwachten hoeveel mensen er naar ons toe komen, wat voor mensen en waarvandaan. En moeten aanzien dat ze hun leven riskeren op weg naar Europa. Daarbij gaat het in de meeste gevallen niet om vluchtelingen in de eigenlijke zin van het woord, omdat ze niet rechtstreeks inreizen uit een land waar ze vervolgd worden of überhaupt geen veiligheidsprobleem hebben.' Hillary haakt in op het laatste. 'Ik denk niet dat je asiel en de rest van migratie strikt kunt scheiden. Het Europese Vluchtelingenverdrag vindt zijn oorsprong in de Tweede Wereldoorlog, toen buurlanden geen asiel verleenden aan bedreigde Joden uit Duitsland omdat er voor hen geen ruimte zou zijn: ""Dat nooit meer."" Maar natuurlijk zijn er ook andere redenen om te migreren dan levensgevaar. Dat hoeft niet negatief te zijn. De Nederlandse vleesindustrie bijvoorbeeld kan extra arbeidskrachten goed gebruiken.' Overigens vindt Hillary met Koopmans dat de EU wat asiel en migratie betreft meer aan het roer moet gaan staan. 'In mijn proefschrift pleit ik voor het verstrekken van humanitaire visa door de EU, wat neerkomt op het opnemen vanuit de eigen regio. Ik denk ook dat links en rechts elkaar zouden kunnen vinden in een systeem waarbij asielzoekers hun zaak kunnen bepleiten bij een ambassade in de eigen regio. Dat geeft minstens een vorm van controle.' Zo'n systeem hoeft volgens Hillary niet te betekenen dat iedereen die op eigen gelegenheid arriveert per definitie wordt teruggestuurd, zoals de Britse Conservatieven het liefst zagen gebeuren in hun eigen land. 'Denk aan die broodnodige buitenlandse arbeidskrachten. Daarbij kun je niet volledig op slot als je handeldrijft en een band met andere landen wilt opbouwen. De meeste Nederlanders zouden er volgens mij ook geen voorstander van zijn.' Koopmans kleurt het Groot-Brittanniëvoorbeeld verder in. 'Bedenk dat de mensen die met gammele bootjes het Kanaal proberen over te steken, allemaal uit Frankrijk komen: een veilig land met een fatsoenlijk asielbeleid. Bovendien zijn ze vaak al twee, drie andere Europese landen gepasseerd, waar ze ook asiel hadden kunnen aanvragen. Ze willen naar Groot-Brittannië omdat ze, bijvoorbeeld, er familieleden hebben of beter Engels dan Frans spreken. Maar daar is het asielbeleid niet voor bedoeld, dus het is volstrekt legaal om daar een stokje voor te steken. Omdat het blijkbaar niet lukt afspraken te maken met Frankrijk over terugname van de bootmigranten, sloot de vorige regering een deal met Rwanda, dat deze mensen voor veel geld zou overnemen.' Het hebben van familieleden in een ander Europees land kán reden zijn om de asielprocedure over te dragen, merkt Hillary op. 'En dan niet een verre achterneef of zoiets.' Maar Groot-Brittannië vindt ze een complex geval vanwege brexit. 'Misschien kunnen we beter kijken naar Griekenland en Italië. Ook als je werkt met selectie in de regio en humanitaire visa, zullen daar mensen blijven aankomen. De vraag is dan vooral: hoe verdelen we de mensen die bescherming verdienen over de EU-lidstaten, zodat de druk wordt verspreid?' Nee, vindt Koopmans, het moet ambitieuzer: 'We kunnen als EU alleen een systeem opzetten voor de opname van contingenten (vooraf vastgestelde aantallen, red.), want daarover heb je het dan, als we controle hebben over onze buitengrenzen en daarmee over de irreguliere instroom. Neem Senegalezen, die uit economische motieven via de Canarische Eilanden naar Spanje komen en vervolgens verder reizen. Zolang je die weg niet afsluit, is het zinloos om daarbovenop over de opname van contingenten te spreken.' Hillary: 'Zinloos? Dat betwijfel ik. Het blijft een voordeel als vluchtelingen een minder gevaarlijke route kunnen kiezen en dan over Europa worden verdeeld. Maar even concreet: wat moet er in jouw ogen gebeuren met mensen die in Lampedusa arriveren?' Koopmans: 'Voor hen zou je bij voorkeur met meerdere veilige landen buiten Europa overeenkomsten moeten hebben over het doorvoeren van asielprocedures dáár, onder toezicht van de EU of door de EU zelf. Hebben mensen daadwerkelijk bescherming nodig, dan kunnen ze die krijgen in dit derde land. Rwanda is misschien niet de eerste keus, maar denk aan landen als Gambia en Senegal. Die worden democratisch geregeerd en gelden als zeer stabiel. Uiteraard moet zo'n deal voor beide partijen aantrekkelijk zijn.' Het voordeel van dit derdelandensysteem is volgens Koopmans dat veel minder kansloze asielzoekers bereid zullen zijn duizenden euro's te betalen voor een hachelijke overtocht als de reis in Accra of Dakar eindigt. 'Een totale stop lukt misschien niet, maar je voorkomt wel dat deze mensen beroepsprocedures gaan stapelen, hun papieren weggooien, een schijnhuwelijk aangaan enzovoort om hun verblijf in Europa maximaal te rekken.' Hillary begrijpt de antipathie van veel Britten tegen de Rwandadeal, maar is niet tegen de samenwerking met derde landen. 'Het gaat erom welk land je kiest. Al vraag ik me af hoeveel het helpt. Je kunt moeilijk beweren dat de Turkijedeal het Europese asielstelsel volledig ontlast. Bovendien ben ik bang dat je het asielprobleem verplaatst.' Dat ziet Koopmans anders. 'Bedenk dat het hier meestal gaat om asielzoekers die al jaren in Iran of Turkije hebben gezeten. Afghanen wonen nu eenmaal liever in de EU dan in Turkije. Terwijl er maar weinige zullen zijn die Senegal boven Turkije verkiezen, dus de instroom neemt af. Al kunnen we wat mij betreft evenveel Afghanen blijven opnemen, na gerichte selectie in de regio, inclusief een grondige veiligheidscheck om geen terroristen binnen te halen. Waarschijnlijk zullen het vaker hele gezinnen zijn, of vervolgde minderheden, en niet alleen jonge mannen die vooruitgestuurd worden.' Hillary is er nog steeds niet gerust op dat het concept zou kunnen slagen, want hoe gaat het met asielzoekers die in zo'n derde land worden afgewezen? Koopmans: 'Die moeten in principe terug naar hun eigen land. Alleen is dat met minder fatsoenlijke landen doorgaans lastig bespreekbaar, dus dan blijven ze in Senegal of Ghana. Zo houden we hier de politieke en materiële ruimte om echte ­vluchtelingen goed op te vangen.' 'Dan verplaats je tóch ons probleem naar een land dat daarvoor vaak slechter is toegerust', werpt Hillary tegen. 'Jouw systeem werkt alleen als je in die derde landen onder de menselijke maat gaat zitten. Zoals Australië doet met vluchtelingen in Papoea-Nieuw-Guinea.' Daar wil Koopmans verre van blijven. Stellig: 'We moeten die derde landen echt iets goeds aanbieden. Dus niet beloven dat we, zoals bij de Turkijedeal, elk jaar 50.000 Syriërs opnemen en dat vervolgens niet doen.' Maar hoe verdeel je de vluchtelingencontingenten eerlijk over de EU-lidstaten als sommige landen doodleuk niet thuis geven, zoals tot nu toe? Daar moeten we realistisch over zijn, vindt Koopmans. 'Dat een coalition of the willing de handen ineenslaat, is voldoende.' Hillary, opgewekt: 'Hierover zijn we het eens. In het nieuwe EU-migratiepact, dat medio 2026 van kracht wordt, zit ook een, weliswaar nogal mager, solidariteitsmechanisme ingebouwd. Al moeten we uiteindelijk toe naar een mondiaal akkoord, want dit is een mondiaal probleem.' Dit blijkt alweer een convergentiepunt. Koopmans: 'De regel zou moeten zijn dat iedereen vluchtelingen uit de eigen regio opneemt, en andere landen - vooral de rijkere - ondersteunen dat door contingenten op te nemen.' In de tussentijd blijft het behelpen, beseft hij. Hillary: 'Ik vrees dat ik daar ook in meega.'<br><br>Lynn Hillary<br><br>(1992) is universitair docent aan de rechtenfaculteit van de UvA. In 2022 promoveerde ze op een proefschrift over het Europese asielrecht.<br><br>",Het Financieele Dagblad
2025-03-01,Zaterdag 01 Mrt 2025,'Er is in Europa geen plaats voor tien megabanken',"Sinds de flirt van UniCredit met Commerzbank heeft iedereen het over Europese consolidatie. Wat ziet u daarvan terug?<br><br>De ruime werkkamer van Johan Thijs op de achtste en hoogste verdieping van het hoofdkantoor van de Belgische bank KBC kijkt uit over het kanaal Charleroi-Brussel. Dat werd ooit gegraven om steenkolen uit Wallonië naar de Vlaamse steden te verschepen, en naar het naastgelegen Molenbeek. Dit is een plek met een bewogen historie, en een van de armste wijken van de stad Brussel.<br><br>Vanuit hier leidt mijnwerkerszoon Thijs een van de grootste banken van België. KBC is een fusiebedrijf ontstaan uit twee banken en één verzekeraar.Sinds hun samengaan in 1998 is KBC een geïntegreerde bank-verzekeraar, een model dat in Nederland begin deze eeuw ook in zwang was, maar sinds de kredietcrisis in het verdomhoekje zit. Thijs is succesvol. Dat blijkt niet alleen uit het stevige salaris (in totaal €3,6 mln in 2024) dat zijn aandeelhouders over hebben voor zijn aanblijven of uit de reeks plaquettes en awards op zijn werkkamer. Het blijkt bovenal uit de waardering op de aandelenbeurs: KBC is een van de hoogst gewaardeerde banken van Europa. Met een slordige €34 mrd is het bijna evenveel waard als het veel grotere Deutsche Bank en ruim tweemaal zoveel als ABN Amro. De koers-boekwaardeverhouding behoort met ruim 1,4 tot de gezondste van Europa; het gemiddelde ligt op 0,7. Wie onderaan deze lijstjes bungelt, wordt door analisten als overnameprooi betiteld. Wie bovenaan staat, is veilig en kan zich de rol van jager aanmeten. <br><br>'Voorlopig is er alleen sprake van consolidatie binnen landgrenzen. Het op gang brengen van echte Europese consolidatie heeft de nodige beperkingen. Eén is mededinging. Een belangrijke tweede is: wat wil de politiek? Zet je Europa boven je eigen soevereine belangen? Wil je in je land één grote instelling hebben die Europese schaal heeft? Of kies je voor meerdere instellingen die elkaar beconcurreren en zo de prijzen onder controle houden?' Hij wijst op Zwitserland, waar er na de overname van Credit Suisse door UBS nog weinig te kiezen is voor de consument.<br><br>'Ik zou de vraag willen stellen aan uw politici: wat vindt u belangrijk? Vindt u het belangrijk dat Nederland een instelling heeft die Europees kan meespelen, écht kan meespelen? Hoeveel van dat soort grote banken heb je in Amerika? Een stuk of vijf. Als binnen zo'n consolidatie Europa plaats heeft voor vijf grote instellingen, moet daar dan een Nederlandse instelling tussen zitten? Als dat zo is, wat gaan jullie dan doen in Nederland? Gaan jullie dan bijvoorbeeld ABN Amro verkopen aan een buitenlandse partij? Of zorgen jullie voor binnenlandse consolidatie? Eén ding is zeker: er is in Europa geen plaats voor tien megabanken.'<br><br>'Er zijn verschillende scenario's denkbaar voor Nederlandse banken. Het is niet aan mij om hierover uitspraken te doen.' Het FD mag dan wel naar Brussel zijn gekomen voor een interview met Thijs, al snel blijkt dat de ceo zelf ook graag vragen stelt: 'Zijn jullie Europeaan?', zegt hij midden in het gesprek. Als het antwoord niet snel genoeg komt, neemt hij over. 'Zal ik u helpen?' In dit geval: 'We zijn Europeaan totdat puntje bij paaltje komt. In een crisissituatie zijn jullie Nederlanders en ben ik een Vlaming. In de kern is Europa nog een erg versnipperde markt. Daar maken aanbieders uit andere landen, zoals de Verenigde Staten, gebruik van. Zeker binnen het zakenbankieren.'<br><br>'Groot zijn op zich is geen doelstelling, rendabel groeien wel. Het vergt almaar meer investeringen om een bank te kunnen zijn, door regelgeving en digitalisering. Je moet in die wereld mee en die draait almaar sneller. Dat kan je gewoon niet meer doen in een kleine instelling.' Voor hem liggen de recentste kwartaalcijfers. Een dik pakket vol met felgekleurde post-its. 'Dit neem ik overal mee naartoe.' Vraag wat de kredietratio's zijn en hij slaat de juiste pagina open. Een exercitie die hij elk kwartaal herhaalt. Om dat te bewijzen haalt hij een oude editie uit een kast in zijn ruime sober ingerichte kantoor. Eenzelfde pakket, maar dan wat beduimeld. De post-its opgekruld. Her en der een vlekje of een uitgelopen pennenstreek.<br><br>Thijs is wat anderen een workaholic zouden noemen. Zelf vindt hij dat onzin. 'Iedereen gaat ervan uit dat een werk-privébalans 50-50 moet zijn. Die van mij is 90-10 en daar ben ik content mee. Dat is mijn perfecte balans.'  Naast zijn bureau staat een reiskoffer. En nee, hij gaat niet op reis. Hij is gewoon altijd vertrekklaar. KBC heeft namelijk niet alleen vestigingen in België en een druk kantorennetwerk van 280 filialen, de bank is ook actief in Centraal-Europa. In Tsjechië, Slowakije, Hongarije en Bulgarije om precies te zijn, landen waar de economie sneller groeit dan in West-Europa. Dat is een van de verklaringen voor de goede resultaten, een andere is dat de bank sterk gediversifieerd is. KBC leunt niet, zoals veel Nederlandse banken, op sparen, hypotheken en krediet, maar heeft een sterke advies- en verzekeringstak. Dat maakt de instelling minder gevoelig voor renteschommelingen.<br><br>'De regelgeving kan gesimplificeerd worden. Dat is iets anders dan pleiten voor verregaande deregulering. We moeten niet terug naar de situatie voor de financiële crisis. Zelfregulering? I'm not a believer. Dat zag je bij Silicon Valley Bank. Regelgeving mag geen doel op zich worden. Mijn grootste kritiek richt zich op het feit dat niemand controleert of de toezichthouder het juiste doet. Alsof de mensen die daar zitten feilloos zijn. Het enige voordeel van Donald Trump is tot op heden dat Europa het bewustzijn krijgt dat het er alleen voor staat en er te veel interne regelgeving is die contraproductief werkt.'<br><br>'Niet zozeer over de banken, wel over Europa. Iedereen weet dat er een probleem is. Sla er het rapport-Draghi maar op na. Er is gedurende vijf jaar €800 mrd aan investeringen per jaar nodig om de achterstand van de Europese economie ten opzichte van de VS en China in te lopen. Daar heb je ook krachtige financiële instellingen voor nodig. Ze moeten winstgevender worden, dus geen extra bankenbelasting, en productiever. Daar hoort ook het aanpakken van alle paperasserij bij. Dat is het gesprek van de dag, ook onder de Nederlandse ceo's, of ik nu Steven, Robert of Stefaan spreek. De papierwinkel waaraan we blootgesteld worden, is verschrikkelijk. Dat werkt contraproductief.'<br><br>'Natuurlijk speelt die discussie hier ook. Ook wij hebben duizenden mensen die hieraan werken. Goed witwasonderzoek staat of valt bij toegang tot de juiste data en daar ontbreekt het aan. Er is geen samenwerking tussen instanties. Waarom is het tegengaan van financiële criminaliteit niet het doel? Waarom moeten we het over de privacy hebben als je cruciale gegevens moet controleren? Als wij een verdachte klant zien en de relatie opzeggen, loopt hij twee straten verder en stapt bij de volgende bank binnen en de poppenkast begint opnieuw. Dat is niet aanvaardbaar. Als je een maatschappelijk belang hebt om financiële criminaliteit tegen te gaan en je wilt een sterke Europese bankensector, dan lijkt de keuze mij heel eenvoudig: samenwerking in al haar dimensies.' <br><br>'Wij hebben in het verleden, ruim tien jaar geleden, gekeken naar de Nederlandse markt en daar ernstige gesprekken over gevoerd met De Nederlandsche Bank, maar die stond ons geïntegreerde bankverzekeringsmodel na de financiële crisis niet meer toe, toch een beetje een trauma, denk ik. Al is de manier waarop KBC dat implementeert wel anders dan Nederlandse financiële instellingen dat destijds deden. Daar zouden we nog een interessant gesprek over kunnen voeren. Ik weet ook niet of DNB daar nog steeds zo in zit, ik heb dat recentelijk niet meer gecheckt.'<br><br>'Dat klopt wat u zegt. Maar voor ons is het bank-verzekeringsmodel redelijk cruciaal. Enkel een bank kopen is voor ons niet interessant. De reden van ons succes is dat wij focus houden op markten met een vergelijkbare omvang als België. Een aantal landen in Centraal-Europa is interessant en ook in België, waar zowel een bank, Belfius, als een verzekeraar, Ethias, in staatshanden zijn. Als die laatste geprivatiseerd worden, staan wij vooraan.'<br><br>'Iedereen vindt dat de werk-privébalans 50-50 moet zijn. Die van mij is 90-10 en daar ben ik content mee'<br><br>Het Belgische KBC is een van de best presterende banken van Europa. Wat is het geheim van ceo Johan Thijs? En hoe kijkt hij aan tegen de verwachte fusie- en overnamegolf in het Europese bankenlandschap? Gesprek met een door de wol geverfde bankier die vragen vaak met wedervragen pareert en ooit een opmerkelijk blauwtje liep in Nederland.<br><br>1965 Geboren in Genk, België 1987 Master in de wetenschappen, toegepaste wiskunde 1989 Master in de actuariële en financiële wetenschappen. In dienst van fusiebedrijf KBC sinds 1988, aanvankelijk bij ABB verzekeringen 2001 Algemeen directeur KBC Verzekeringen 2006 Lid van het directiecomité KBC, divisie België 2009 Lid van directiecomité KBC Groep 2012 Benoemd tot ceo van KBC Groep 2017-2023 President van het Belgische Febelfin, vergelijkbaar met de Nederlandse Vereniging van Banken 2017-hedenDrie nominaties voor top 10 best presterende ceo's van de wereld door Harvard Business Review<br><br>Rutger Betlem en Edwin van der Schoot zijn redacteur van het FD.<br><br>",Het Financieele Dagblad
2025-03-01,Zaterdag 01 Mrt 2025,'Het is goed dat mijn directeur mij de figuurlijke schop onder mijn kont gaf',"Nieuw bestaansrecht<br><br>Sommige ondernemers weten al op de middelbare school dat zij ondernemer willen worden. Franka van Dommelen niet: ze koos eerst voor de muziek en werkte om haar studie te bekostigen. Maar toen haar directeur ziek werd, moest zij het bedrijf op koers houden.<br><br>'Ik heb als kind of tiener nooit de gedachte gehad dat ik ondernemer zou worden. Ik kom ook niet uit een familie van ondernemers.' Toch is Franka Van Dommelen dezer dagen directeur en eigenaar van Emma Handson, een bedrijf dat werk biedt aan ruim honderd mensen, en dat andere bedrijven bijstaat in het rapporteren en redigeren van teksten, het notuleren van vergaderingen en het assisteren bij bedrijfsvoering.  <br><br>Na de middelbare school deed ze een conservatoriumopleiding voor klassiek zangeres, gecombineerd met een hr-opleiding. Na het conservatorium volgde ze een masteropleiding aan de Hochschule für Musik und Theater in Hamburg. Ze treedt nog steeds op en geeft nog altijd les, maar heeft nooit volledig ingezet op de muziek. 'Ik merkte in Duitsland dat ik te weinig zelf kon creëren. De dirigent bepaalt wat er gebeurt. Bovendien moet je altijd weer auditie doen, waardoor je afhankelijk bent van anderen. Dat ging mij tegenstaan. Ook vereist een zangcarrière veel concessies. Die laten weinig ruimte voor een gezin en kinderen.'<br><br>Ze combineerde de opleiding in Hamburg met werken voor het Nederlandse E-Way-Out, een bedrijf dat teksten maakte. De oprichter en directeur van het bedrijf had al snel door dat Van Dommelen meer kon dan hr alleen. In 2010 werd ze gebeld: of zij in Nederland was en of ze de volgende dag naar Achmea kon gaan voor een salesgesprek. Ze had alleen een felgroen T-shirt en een spijkerbroek bij zich. 'Mega-oncomfortabel', zegt ze nu. Maar ze deed het wel. 'Kennelijk kon ik zo'n gesprek voeren. Vrouwen hebben de neiging om voor het comfort te kiezen. Daarom is het goed dat mijn directeur mij de figuurlijke schop onder mijn kont gaf.'<br><br>Toen werd haar directeur ernstig ziek. Vanaf 2010 kwamen haar taken al snel bij Van Dommelen te liggen. Nederland zat in een economische crisis, het bedrijf kromp en leed verliezen. 'Ik kreeg een bedrijf onder mijn hoede dat niet goed liep en ik moest bedenken hoe het verder moest. Via trial-and-error heb ik een nieuw bestaansrecht moeten creëren.'   Dat deed ze door het bedrijf breder te maken: naast het vervaardigen van teksten ook een notuleerdienst, later gevolgd door secretariële diensten. In 2015 nam ze het over. 'Toen gingen we vliegen. In 2016 heb ik de naam veranderd in Emma Handson en het bedrijf verhuisd naar een ander kantoor. We zijn sindsdien hard gegroeid.' Bedroeg de omzet in 2015 nog €600.000, dit jaar verwacht Van Dommelen de grens van €5 mln te passeren.   <br><br>Achteraf was die eerste periode de leukste: ze had weinig te verliezen en gaf het bedrijf een nieuw bestaansrecht. Inmiddels is dat anders. Ze ligt weleens wakker van de gedachte aan een datalek of een grote klant die wegloopt. Bovendien is er veel te regelen. 'Afgelopen zomer heb ik mij afgevraagd hoe ik verder wilde.'<br><br>Nu heeft ze operationele taken afgestoten en ruimte gecreëerd voor nieuwe projecten. Het belangrijkste is de ontwikkeling van twee nieuwe AI-tools, voor het notuleren en voor het planningsproces bij klanten, een grote klus omdat een Nederlands taalmodel voor AI er nog niet is. De AI-tools moeten helpen om met hetzelfde aantal mensen meer te doen. Ze is zich ervan bewust dat AI grote invloed heeft op het werk: 'Wat wij nu nog volledig met de hand doen, kan straks veel sneller met AI. Ik ben me ervan bewust dat ons werk zal veranderen en daarin loop ik graag voorop.'<br><br>Jeroen Piersma is redacteur van Het Financieele Dagblad.<br><br>",Het Financieele Dagblad
2025-03-01,Zaterdag 01 Mrt 2025,'Het mag allemaal niet voor niks geweest zijn',"'We zijn van een meritocratisch ideaal opgeschoven naar een meritocratisch geloof'<br><br>Nee, Tim 'S Jongers is niet 'trots' op zijn boek, Armoede uitgelegd aan mensen met geld. En ook niet op de gelijknamige theatertour. Dat is niet uit valse bescheidenheid, benadrukt hij. Trots is het verkeerde woord voor iets wat zo relevant is, vindt hij.<br><br>'S Jongers wil dat het over de zaak gaat, en niet over hem, benadrukt hij steeds in het interview. Daarom heeft hij weinig op met het uitventen van zijn persoonlijke geschiedenis. 'Armoedepeepshows', zo noemt hij de persoonlijke inkijkjes in de levens van arme mensen die je soms op tv ziet. Vaak bevestigen ze ook nog de vooroordelen die er over armoede heersen: ze roken, overdag staat er al bier op tafel voor de grote tv en, kijk, daar loopt ook nog een hond! Maar helemaal een hekel heeft hij aan wat hij 'armoedeporno' noemt, met programma's als Chateau Bijstand, waarin de familie Meiland een week op bijstandsniveau ging leven, en Steenrijk, straatarm, waarin rijke en arme gezinnen tijdelijk van leven wisselen. We kunnen ons dan even lekker vergapen aan de moeilijkheden van anderen, maar er verandert niets. Alleen als het zijn missie ondersteunt - een armoedeaanpak die wél werkt - vertelt hij in zijn boek over zijn jeugd in bittere armoede.<br><br>In uw boek valt op dat het denken over armoede in Nederland sterk moreel gekleurd is. Hoe komt dat? 'Ik denk dat dat de uitkomst is van een sterk toegenomen sociale mobiliteit. Meer mensen dan ooit tevoren hebben het goed, waardoor er nog maar een kleine groep is die het in onze ogen niet goed doet. Omdat de groep die het gemaakt heeft groter is, zijn we van een meritocratisch ideaal opgeschoven naar een meritocratisch geloof. We zijn echt gaan geloven dat succes louter het resultaat is van iemands harde werken, en we zijn factoren als geluk, ondersteunende ouders en een goede achtergrond gaan wegredeneren. Als je vindt dat alles je eigen verdienste is, had die ander ook maar wat harder moeten werken. Waarom zou je, met zo'n overtuiging, nog solidair zijn?'<br><br>Door die afgenomen solidariteit ziet 'S Jongers in de samenleving een grote angst dat we mensen te veel geven. 'We kennen de arme mensen niet, en dus komt er pas beleid als het voor grote groepen spannend wordt. Dat zag je bijvoorbeeld met de stijgende energieprijzen in 2022. Toen kwam er ineens een historisch hoge koopkrachtreparatie van 17 miljard euro. Niemand heeft daarover geklaagd.'<br><br>'S Jongers hekelt ook de sterk toegenomen complexiteit van het armoedebeleid: 'Het systeem is dusdanig ingewikkeld geworden dat de regelingen die bedoeld zijn om mensen te doen groeien, ze feitelijk klein houden: het vissenkomeffect. Je moet bijna een boekhoudkundig wonder zijn om je weg te vinden in al die regelingen en toeslagen. Als je zoveel correcties moet toepassen op je systeem, zoals nu gebeurt, hoe sociaal is je systeem in de basis dan?'<br><br>U rept van een diplomademocratie, waarin een hoogopgeleide klasse het beleid bepaalt en de samenleving naar haar eigen voorkeuren inricht. Wat is daaraan te doen? 'We moeten ons beter realiseren dat beleid gemaakt wordt op grond van een beperkt aantal kennisbronnen. De eerste kennisbron is wetenschappelijk - je moet een mastertitel hebben, anders kom je die Haagse torens niet in. De tweede professioneel, en steeds vaker komt dat neer op politiek-bestuurlijke sensitiviteit: dat je snapt hoe de hazen lopen. Ten slotte is er beleidskennis. Ervaringskennis zit daar niet bij, maar die is ongelofelijk belangrijk. We accepteren dat ellende een bron van kennis kan zijn, maar als een sollicitant op zijn 27ste is afgestudeerd met een zesje, en opgeklommen is van het mbo met een shitstory van een leven, kiezen we toch liever de jonge sollicitant die cum laude is afgestudeerd met een gladgestreken leven in een hoogopgeleide bubbel. Zelfs al heeft die andere kandidaat veel kennis uit zijn shitstory gehaald. Dan houd je dus die bubbel van hoogopgeleid, gezond, gelukkig en tevreden in stand.'<br><br>U vertelt in uw boek dat de ervaringsdeskundige vaak als een soort exoot wordt ingevlogen en voor een cadeaubon zijn verhaal mag doen. 'Een ervaringsdeskundige is niet genoeg. We moeten het over ervaringskénnis hebben, ervaring als kennisbron. Want dan kun je kijken: wat doet die ambtenaar om ervaringskennis binnen te halen? Je zou bijvoorbeeld kunnen nadenken over een maatschappelijke dienstplicht voor ambtenaren: ze treden dan buiten hun bubbel, komen andere groepen tegen en leren zich tot die mensen verhouden. In Utrecht heb je bijvoorbeeld een initiatief waarbij ambtenaren wekenlang in een buurthuis gaan koken. Die ambtenaren zeggen: als ik nu beleid maak, heb ik mensen voor ogen, geen papier.'<br><br>Als een rode draad door uw boek loopt de schaamte voor de armoede. Waar komt die vandaan? 'Ik herinner me een gesprek met collega's, over gezondheidsverschillen tussen sociale klassen. Hoe er dán over mensen gesproken wordt. Het zijn voor beleidsmensen een soort denkoefeningen en niemand staat erbij stil dat ik een van die mensen zou kunnen zijn.'<br><br>Hoe wordt er dan over mensen gesproken? 'De houding van beleidsmakers is dat arme mensen domme keuzes maken en dus moeten veranderen: ze moeten gezonder eten, meer bewegen, stoppen met roken. Dat leidt tot een bepaald sentiment onder die mensen: we moeten constant veranderen en dit willen ze ons ook nog eens afnemen. Door die bevoogdende houding is er een afkeer van de boodschapper. We geven met al die interventies ook het signaal af: we gaan niks aan je situatie veranderen, maar wij weten wel wat de norm is van het goede, gezonde, gelukkige leven en als jij nou wat beter je best doet komt het goed. Wij helpen jou financieel, met een uitkering, maar dan moet je wel gaan leven zoals wij leven. Maar dan zeg ik: het is veel logischer om eerst hun situatie te veranderen en pas dan naar het gedrag te kijken.'<br><br>De taal is al moralistisch, stelt hij vast: 'Zo'n uitdrukking als ""handje ophouden"". Als je dan kijkt naar de discussie over erfbelasting, is dat dubbel. Enerzijds is er het meritocratisch denken: al je succes heb je aan jezelf te danken, anderzijds mag je de erfenis niet belasten. Maar als je echt in een meritocratie gelooft, zou je moeten zeggen: ik hoef geen erfenis, ik hoef geen jubelton, ik doe het zelf wel. Want geld van je ouders ontvangen is óók handje ophouden. Dus wat is het nou, je eigen verdienste of handje ophouden? Van die moraal klopt niks.'<br><br>Als het over armoede gaat, valt al snel het woord 'zelfredzaamheid'. Een misleidende term vindt 'S Jongers: 'Mensen met geld besteden grote delen van hun leven uit: we hebben een belastingadviseur, een werkster, we bestellen ons eten online. De dingen die we niet voor elkaar krijgen kunnen we outsourcen en dat maakt ons zelfredzaam. Mensen die in onze ogen niet zelfredzaam zijn, kunnen hun shit niet outsourcen. Maar dan gaan we niet kijken hoe die mensen hun shit wel kunnen outsourcen, zoals wij, nee, we gaan kijken hoe ze zelfredzamer kunnen worden. We zien niet dat ons geld ons zelfredzaam maakt.'<br><br>Het is wereldvreemd, vindt 'S Jongers, zoals we bij armoede denken aan die man die in zijn joggingbroek om tien uur 's ochtends bier zit te drinken in een vies huis met vijf slangen en tweehonderd cavia's. 'Volgens de nieuwe definitie zijn er 540.000 arme mensen in Nederland. De helft van hen verkrijgt zijn inkomen uit werk. Van de mensen in de bijstand is de helft chronisch ziek. Niemand kiest ervoor om chronisch ziek te zijn.'<br><br>Hij vertelt een anekdote uit de buurt in zijn woonplaats, Den Haag: 'Iemand staat te bedelen voor de Albert Heijn. Een keurige man wilde hem vijf euro geven en vraagt: ""Wat ga je daar dan mee doen?"" De bedelaar antwoordt: ""Ik ga bier halen, ik heb zin in een biertje."" Die man trekt zijn vijf euro terug. Dus ik vraag die man: ""Waarom wilt u geen geld meer geven?"" Bier is niet de oplossing, antwoordt hij, als die dakloze er nou melk van zou kopen. ""Maar melk is toch ook niet de oplossing tegen dakloosheid?"" vraag ik. Dakloosheid is de extreemste vorm van sociale uitsluiting. Als je dan al geen biertje mag drinken, wanneer dan wel?' 'S Jongers kan er niet bij dat mensen zo 'vanuit hun eigen cocon redeneren': 'Moet die man met die vijf euro sparen voor een schilderij in zijn kartonnen doos?'<br><br>Als je arme mensen vraagt wat ze willen, is het antwoord vrijwel altijd: rust, vertelt 'S Jongers: 'Dat mensen je niet constant achter de broek zitten en je beoordelen, dat je geen 27 enveloppen per maand krijgt, waar je niets van begrijpt. Want ieder mens wil uiteindelijk hetzelfde: op een ontspannen manier uitkijken naar morgen en niet opzien tegen morgen.'<br><br>'S Jongers pleit daartoe voor een bijzondere overheid: 'Ga voor die groep die diep in de armoedeshit zit gewoon anders redeneren. Je ziet projecten die wel werken, zoals Kansrijk Groningen, met buddy's. Het betekent veel als iemand anders even iets voor je regelt. De overheid doet het niet, die zorgt juist voor die shit.'<br><br>Vanwege zijn afkeer van de 'armoedepeepshow' is 'S Jongers zeer terughoudend met het verstrekken van informatie over zijn persoonlijke leven. Soms vertelt hij er iets over in zijn boek, maar de gebeurtenissen staan altijd in dienst van het grotere verhaal.<br><br>Ik wil wel iets over uw werk vragen. U was directeur van de Wiardi Beckman Stichting (WBS), het wetenschappelijk bureau van de PvdA. Waarom bent u daar weggegaan? 'Ik heb dat bijna twee jaar gedaan, mijn ziel en zaligheid erin gelegd. In die tijd gaf ik ook veel lezingen. Ik kwam tot de conclusie: dit kan ik niet nog vijf jaar volhouden. Er is ook nog zoiets als een privéleven. Toen deed zich de kans voor bij De Correspondent aan de slag te gaan, een droombaan. PvdA en GroenLinks zijn nu een traject in gegaan om samen ergens naartoe te gaan.'<br><br>Wat vindt u daarvan? 'Ik ben er ambivalent over, maar mensen hebben er op de ledencongressen voor gestemd. Zo'n uitslag kun je niet naast je neerleggen. Er komt nu wel een rood tegengeluid en het is goed dat dat debat gevoerd wordt.'<br><br>De consensus is dat de PvdA de mensen aan de onderkant van de samenleving in de steek gelaten heeft. Hoe ziet u dat? 'Ja, de Participatiewet bijvoorbeeld, daar vind ik wel iets van. Maar bij de WBS dacht ik: ik ga me niet op elke zeepkist verexcuseren voor iets waarbij ik zelf niet betrokken was. Ik kan alleen maar proberen de koers te wijzigen en de mensen ervan te doordringen dat we anders over bestaanszekerheid moeten nadenken. De vraag is of er in dit tijdsgewricht geen behoefte is aan iets heel nieuws.'<br><br>Een nieuwe partij bedoelt u? 'Ja, dat zou kunnen. Maar ik moet zeggen dat ik er sinds mijn vertrek bij de WBS niet meer mee bezig ben.' Zou u zichzelf een sociaaldemocraat noemen? 'Ik ben 100 procent overtuigd sociaaldemocraat, maar dat wil niet zeggen dat ik 100 procent overtuigd PvdA'er ben. Ik denk dat er heel veel teleurgestelde sociaaldemocraten rondlopen in Nederland. Ik heb, ook los van de WBS, keihard gewerkt om te laten zien dat de sociaaldemocratie er nog toe doet. Daarmee heb ik bestaanszekerheid en armoede wel terug op de agenda gekregen. Daar kan ik het hier, bij De Correspondent, ook over hebben, maar op termijn wil ik me ook op andere onderwerpen richten, want ik heb geen zin om de armoedegoeroe van Nederland te worden.'<br><br>Voor het ontstijgen van uw achtergrond gebruikt u het beeld van een tunnel, van kruipen in een tunnel. Waarom een tunnel? 'Onder sociaaldemocraten klinkt het vaak: ""Wij hadden het thuis ook niet breed"", maar dan hebben de ouders bijvoorbeeld wel een liefdevol gezin weten te stichten en waren er geen perverse effecten van armoede, zoals verslavingen of psychosociale problemen. Dan staat die maatschappelijke ladder op een stevige bodem en papa en mama houden die voor je vast, zodat jij kunt klimmen. En dan dient zo'n achtergrond vooral ter vergoelijking van de huidige bobopositie. Dat is iets heel anders dan dat je opgroeit in een eenoudergezin met mishandeling, drugsgebruik en psychiatrische problemen. Dan staat je ladder op drijfzand en kun je klimmen wat je wilt, bovenaan geraak je niet. De ene armoede is de andere niet.'<br><br>'In de tunnel zie je op den duur niet meer waar je vandaan komt, maar je ziet ook niet waar je heen gaat. En toch kruip je door, tot je er aan de andere kant uit komt. Je bent je oude leven kwijt en van je toekomstige leven begrijp je nog weinig.'<br><br>Hebt u nog contact met uw familie? 'Heel miniem. Ik ben op de hoogte en kom weleens dingen te weten als ik in België ben. Er is heel veel gebeurd en ik kan verklaren waarom alles gebeurd is, maar dat wil niet zeggen dat ik het nog kan verdragen. Dat bedoel ik niet slecht naar deze mensen. Weggaan uit België is destijds hartverscheurend geweest. Ik was moe toen ik naar Nederland vertrok. Ik had jaren in de nachtopvang voor verslaafden gewerkt terwijl ik overdag studeerde, mijn hoofd was niet oké. Maar ik woon nu twaalf jaar in Nederland, ik heb hier een nieuw leven opgebouwd en heb het fantastisch naar mijn zin.'<br><br>Toen ik uw boek las, dacht ik: u hebt al drie levens geleid. 'Ja, dat denk ik soms ook.'<br><br>Voelt u zich weleens schuldig tegenover uw familie dat u door die tunnel bent gekropen? 'Ja, ik voel me nog steeds soms schuldig. Ik besef gewoon dat ik veel geluk gehad heb: ik ben op de juiste momenten de juiste mensen tegengekomen, heb op de juiste momenten liefde gevoeld. Het is redelijk verwonderlijk dat mijn hoofd het nog soort van doet en dat mijn lichaam het heeft volgehouden. Nu ik hier ben gekomen, voel ik wel een soort morele plicht: het mag allemaal niet voor niks geweest zijn.'<br><br>Bent u bang om weer arm te worden? 'Ik heb het echt wel voor elkaar, vind ik. Maar ik merk wel bij elke keuze - van baan veranderen bijvoorbeeld - dat ik zekerheid verruil­ voor onzekerheid en dat brengt doembeelden met zich mee. Dat is niet rationeel, maar ik krijg ze niet weg.'<br><br>Hebt u een relatie? 'Daarover laat ik me niet uit. Ik ben heel blij met mijn privéleven nu en dat probeer ik bijna panisch te beschermen: ik zou niet willen dat er een barst in komt. Daarvoor is het me te dierbaar. In deze giftige tijden vol rancune wil ik dat niet blootgeven. De mensen in mijn omgeving mogen geen last hebben van de dingen waarmee ik bezig ben.'<br><br>Hebt u het gevoel dat u met het bestijgen van de maatschappelijke ladder ook een grotere psychische stevigheid hebt veroverd op het leven? 'Dat is een goede vraag.' Hij laat een stilte vallen. 'Het hangt ervan af wat je als stabiel beschouwt. Ik sta relaxed in het leven, dat wel. Gisteren had ik de première van mijn show en dan denk ik: wat de fok heb ik bereikt? En dat bedoel ik niet in termen van succes. Maar het is me wel gelukt mensen voor dit complexe thema te mobiliseren. Daarvoor moest ik terugkijken op dingen waarop ik niet wilde terugkijken. En dan sta ik voor zevenhonderd man en besef ik dat ik kan doen waar ik gelukkig van word. Dat gevoel kende ik nog niet.'<br><br>Een beetje tegen wil en dank werd Tim 'S Jongers de nationale armoede-expert. In zijn boek 'Armoede uitgelegd aan mensen met geld' paart hij zijn ervaringen aan zijn inzichten als beleidsmaker. De gewezen directeur van de Wiardi Beckman Stichting trekt nu met een theatertour over armoede door het land.<br><br>Door Sanne Kloosterboer Fotografie: Yani<br><br>FD Persoonlijk|<br><br>CV Tim 'S Jongers<br><br>Geboren 22 oktober 1981 In Lier, België<br><br>Opleiding 2009-2013 Politicologie, Universiteit Antwerpen<br><br>2013-2014 Bestuurskunde, Universiteit Leiden<br><br>Werk 2014-2019 Coördinator Kenniscentrum PEP Den Haag 2019-2022 Adviseur Raad voor Volks-gezondheid en Samenleving 2022-2025 Directeur Wiardi Beckman Stichting 2022 Columnist de Volkskrant en De Morgen 2022-2024 Bijdragen De Correspondent<br><br>2025 Journalist De Correspondent, theatertour<br><br>Boeken 2018 'Effectief besturen van vrijwilligersorganisaties' 2022 'Beledigende broccoli' 2024 'Armoede uitgelegd aan mensen met geld'<br><br>Tim 'S Jongers woont in Den Haag.<br><br>",Het Financieele Dagblad
2025-03-01,Zaterdag 01 Mrt 2025,'In Amsterdam is filantropie geen chefsache',"Talentvijver<br><br>Oud-Rijksmuseumdirecteur Wim Pijbes besteedt nu miljoenen namens de Stichting Droom en Daad. Over grote ego's in de hedendaagsekunstmarkt: 'Ik ben een middenstandskind. Ik heb het geld in de zak en jij niet.'<br><br>De FD-verslaggever denkt veel te vroeg te zijn, maar Wim Pijbes zit al te wachten voor het raam van Café Kiem, een intiem restaurant in een vooroorlogse straat achter het Rotterdamse Centraal Station. Zijn kuifje is nog nat van de regen, zijn regenbroek ligt naast hem op de vensterbank.<br><br>De aanleiding voor dit diner is de aanstaande opening van Fenix, het Rotterdamse museum over migratie. Het is een initiatief van de Stichting Droom en Daad, de filantropische stichting van de ondernemersfamilie Van der Vorm (die via investeringsmaatschappij HAL ook eigenaar is van de FD Mediagroep). Wim Pijbes is sinds 2017 directeur van Droom en Daad. De woordvoering over Fenix laat Pijbes over aan de directeur van het museum, Anne Kremers. 'Maar een diner over Rotterdam, cultuur en filantropie kan wel', had hij gezegd. Café Kiem serveert beslist geen cafévoedsel, maar verfijnde hapjes met bijzondere smaakcombinaties en uitstekende open wijnen. Het concept is shared dining, al is dat delen een beetje ongemakkelijk met een schaaltje met drie stukjes heilbot of met één kwartelbonbon en één kwartelpootje.  Voor de rest is er totaal geen ongemak. Pijbes (63) vertelt de ene na de andere anekdote over zijn huidige leven als koper van hedendaagse kunst voor Museum Fenix. Het is een heel ander bestaan dan toen hij hoeder was van de nationale kunstschatten, als directeur van het Rijksmuseum (2008-2016). Wordt hij niet moe van de grote ego's in de hedendaagsekunstmarkt die bepalen of je bij hen 'mag' kopen? Een grinnik. 'Ik laat me niet gek maken door die zelfgecreëerde schaarste. Dat een kunstwerk je wordt ""gegund"", daar trap ik niet in. Ik ben een middenstandskind. Luister eens even: money rules. Ik heb het geld in de zak en jij niet.'  Is dit de mooiste baan van zijn leven? Hij knikt. 'Maar dat zei ik bij het Rijksmuseum ook, dat is vrij simpel.' Dat heeft Pijbes dan goed gedaan als zoon van een kruidenier te Veendam.<br><br>'Dat middenstandsgezin was niet bepaald een omgeving waar academica werd beoefend', beaamt Pijbes. 'Maar op school was een leraar handenarbeid, Marcel Schrage, die een toneelclub had. Dat was een ongelooflijke talentvijver.' Hij somt op: schrijver Nanne Tepper, operazanger Johan Melissen, zijn vriend, de cabaretier Bert Visscher, met wie hij nog door het land heeft getoerd aan het begin van diens carrière. 'We deden met die leraar de wildste dingen, gingen van Veendam met de trein naar Carré. Ik was 15 en werd er hop, ingegooid. Spectaculair.'<br><br>In eerste instantie ging Pijbes Nederlands studeren, vanwege de letteren. Maar taalkunde hoorde er ook bij. 'Transformationeel generatieve grammatica', huivert hij. 'Ik kwam terug van zomervakantie en zag de tentamenuitslagen: 3, 4, 3, 5. Ik dacht: ik moet iets anders, óf kunstgeschiedenis, óf rechten.' Kunstgeschiedenis bleek iets minder ver fietsen.  Zijn eerste college was van professor Henk van Os, de latere directeur van het Rijksmuseum. 'Van Os begon: ""Dames en heren, stelt u zich voor: u bent non. Het is 1380 en u loopt op het Domplein in Keulen en de pest breekt uit."" Ik was gelijk verkocht. Jaren later kom ik op de afscheidstentoonstelling van Van Os: Gebed in Schoonheid. Het was de eerste tentoonstelling met een audiotour. Dus ik zet zo'n headset op en wat hoor ik? ""Dames en heren, stelt u zich voor: het is 1380 en u bent non. U loopt op het Domplein in Keulen en de pest breekt uit."" Verdorie, dacht ik, het is gewoon een trucje! Ik hoor Henk al schaterlachen als hij dit leest.'  Als student had hij uiteraard nog geen idee dat hij Van Os ooit zou opvolgen. 'Mijn moeder zegt: ""Wim heeft altijd geluk."" Veel dingen zijn me overkomen. Het is ook een kwestie van de juiste mensen tegenkomen. En ja, op sommige momenten heb ik last van bewijsdrang.'<br><br>We komen op het belangrijkste onderwerp van de avond: Rotterdam. Pijbes is er na zijn studie gaan wonen omdat zijn vrouw er naar de dansacademie ging. Ook in de acht jaar dat hij directeur was van het Amsterdamse Rijksmuseum bleef hij in de Maasstad resideren. 'Daarmee gaf ik het signaal af dat het Rijksmuseum ook van Terneuzen is, en van Veendam, Enschede en Breda.' <br><br>Hij houdt van Amsterdam, laat daar geen misverstand over bestaan. 'Amsterdam is heel verleidelijk. Elke avond met een glas in je hand op een receptie of opening. Het weldadige ""Hoi Wim"", ""Hallo Wim"". Zeker in de contreien van de grachtengordel en Zuid is het heel erg exclusief-inclusief, zal ik maar zeggen. Daar zat ik tussen, maar toch ook weer niet. En dat is precies goed.' En is hij inmiddels een Rotterdammer geworden? 'Dat weet ik niet', aarzelt hij. 'Rotterdam is, zoals ze hier zeggen, a city you love to hate. Amsterdam is geconsolideerd, hier loopt de hele troep door elkaar. Er is altijd beweging.' Daar werkt hij met Droom & Daad aan mee. Jaarlijks geeft de stichting miljoenen uit aan culturele projecten, zoals een nieuw pand voor het Fotomuseum, een vier meter hoog beeld van een meisje voor het Centraal Station of een opknapbeurt van het park onder de Euromast. Voor een buitenstaander lijkt het alsof de filantropie van welgestelde burgers in Rotterdam een stuk moeizamer gaat dan in Amsterdam. Natuurlijk, in de hoofdstad is ook weleens wrijving. Toen USG People-oprichter Alex Mulder de stad in 2006 een kunstcentrum wilde schenken, pakte de gemeente dat cadeautje niet uit. Maar in Rotterdam lijkt voortdurend gedoe te zijn. Neem Michel Perridon (Trust) die zijn villa's aan de Westersingel eerst wel en dan weer niet wil schenken aan Museum Boijmans. En de Stichting Droom en Daad die ruzie krijgt over de bemoeienis met de renovatie van het Boijmans en haar bijdrage van €80 mln in 2019 terugtrekt, om die in 2024 alsnog te doneren. Maar met die analyse is Pijbes het niet eens. Hij hoeft maar één voorbeeld te noemen: de viering van de 750ste verjaardag van Amsterdam, waarbij de hoofdstad vergeefs rekende op de steun van plaatselijke ondernemers. 'Pijnlijk. Waarom komt dat financieel niet van de grond? Omdat het geen chefsache is van het gemeentebestuur. Van Jaap de Hoop Scheffer, mijn oud-voorzitter van de raad van toezicht van het Rijks, heb ik geleerd: je moet vrienden maken voor je ze nodig hebt.'<br><br>Amsterdam, zo doceert Pijbes, heeft net als Rotterdam een lange traditie van particulier initiatief, maar die ging na de oorlog verloren. 'Rotterdam lag er na de oorlog anders bij. Hier was veel meer noodzaak om de stad samen met het bedrijfsleven weer op te bouwen. Nu citeer ik iemand die ik niet bij naam zal noemen (het is Christiaan Braun van het niet meer bestaande particuliere Museum Overholland, red.): ""Het ergste wat je Amsterdam kunt aandoen, is iets cadeau geven."" Hij sloeg de spijker op de kop.'<br><br>Ook Rob Defares, die aan de Zuidas het nieuwe Hartwig Museum laat bouwen, kreeg in eerste instantie te maken met een kritische gemeenteraad, weet Pijbes. '""Is het geen concurrentie van het Stedelijk?"" Jongens, waar gáát dit over? Ik zou Amsterdam een fonds als Droom en Daad toewensen. Tegelijkertijd weet ik wel waarom het er niet is: de linkse inborst van de lokale politiek. Als jij vermogend bent en je wilt iets goed doen voor de stad, dan is wantrouwen je deel.' Maar hij heeft met het museum Fenix toch óók last gehad met de gemeente Rotterdam, omdat hij in de loods geen draaideur mocht aanbrengen? 'Dat is niet de gemeenteraad, dat zijn de regels van de ambtenarij. Met het lokale bestuur kan ik meestal goed schakelen.' Om er even later in het gesprek aan toe te voegen: 'In Nederland is de relatie kunst, cultuur en politiek voor verbetering vatbaar, laat ik het netjes zeggen. Terwijl Thorbecke ... Die hamerde vergaderingen af om op tijd bij een concert te zijn. Those were the days.' En dan stapt hij op de fiets naar Overschie, met zijn regenbroek aan. Eén vraag blijkt te zijn blijven hangen, want er volgt een nabrander, via de app. 'Je vroeg of ik mij Rotterdammer voel, maar ik voel mij vooral nog altijd een Groninger.'<br><br>Hilda Bouma is algemeen verslaggever van Het Financieele Dagblad.<br><br>De rekening<br><br>Café Kiem, Rotterdam<br><br>Heilbot/zwarte knoflook/ €16,00 venkel Bloemkool/bruine boter/ €14,00 daslook Aardpeer/shiso €14,00 Rigatoni/boerenkool/ €15,00 ansjovis Kabeljauw/miso/tomaat €19,00 Kwartel/spruit €18,00 2 Kaas klein €24,00 2 Water €4,00 4 Carignan €36,00 4 Premier Jus €40,00 Ruche €12,00 Espresso €2,00 Totaal €214,00<br><br>",Het Financieele Dagblad
2025-03-01,Zaterdag 01 Mrt 2025,'Nederland is niet zo ruimdenkend',"'Ik ben gewend eerst mensen en hun gedrag te observeren voordat ik me in het gesprek meng. Dat helpt in mijn werk'<br><br>Door Claartje Vogel<br><br>Wat was uw eerste bijbaantje? 'Tijdens mijn bachelor architectuur, in Londen, paste ik op honden. Dat begon als vriendendienst, later breidde het uit naar vrienden van vrienden. Zij betaalden mij contant of met eten of sigaretten, want als internationale student mocht je maar beperkt bijverdienen.'<br><br>U bent geboren in Bangkok, uw vader komt uit Thailand, uw moeder uit Singapore. U ging naar een kostschool in Australië en studeerde in Londen en Eindhoven. Wat leerde u van zoveel verschillende culturen? 'Als verlegen buitenstaander was ik me altijd bewust van mijn omgeving. Ik ben gewend eerst mensen en hun gedrag te observeren voordat ik me in het gesprek meng. Op die manier leerde ik me goed in te leven in anderen. Dat helpt me in mijn werk als curator. Dat een film of project mij aanspreekt is niet genoeg. Ik wil verbinding teweegbrengen en andere mensen raken.' Waarom stuurden uw ouders u naar een kostschool? 'Ik liep erg achter op school in Thailand, terwijl ik echt niet dom ben. Ik had moeite met het onderwijssysteem, dat meer gericht was op dingen onthouden dan op begrip. De manier van lesgeven op de kostschool in Australië was meer gericht op weten hoe het werkt en waarom. Terwijl je in Thailand de leraar niet in twijfel trekt, mocht ik daar vragen stellen en discussiëren. Ik ging met sprongen vooruit en ben mijn ouders eeuwig dankbaar.' U hebt een bachelor in architectuur, werkte als grafisch ontwerper en haalde een master aan de Design Academy, in Eindhoven. Hoe kwam u in de filmwereld terecht? 'Na mijn master in Eindhoven merkte ik dat ik vooral omging met studiegenoten. Dat voelde wat benauwend, ik wilde mijn wereld verbreden. Ik verhuisde naar Rotterdam, maar daar voelde ik me eenzaam. Toen kwam ik CinemAsia tegen. Het is een gemeenschap rondom Aziatische film en cultuur. Het voelde als thuiskomen. Ik sloot er graag bij aan, ook omdat ik veel te danken heb aan films.' Hoe belangrijk is cinema in uw leven? 'Hoewel mijn ouders gelukkig heel open zijn, was queer zijn niet geaccepteerd in de religieuze gemeenschap waarin ik opgroeide. Via MTV en films kreeg ik een kijkje in een andere wereld. Ik wist altijd al dat trouwen met een man en moeder worden niks voor mij waren. Via films ontdekte ik dat het ook anders kan.' Toen u net in Rotterdam woonde, werkte u aan een project waarin u onderzocht wat de nationale identiteit betekent. Wat verbaasde u het meest? 'Ik ontdekte dat Nederland niet zo open en ruimdenkend is als het bekendstaat. Het is weliswaar een tolerante samenleving, maar tolerantie is niet hetzelfde als acceptatie. Regelgeving en beleid zijn niet genoeg. Terwijl het homohuwelijk bestaat, heb ik helaas ook te maken gehad met homofoob en racistisch geweld in Nederland.' Hoe kunnen we dit veranderen? 'Verandering en begrip beginnen met een goed gesprek. Kunst raakt mensen, stimuleert dialoog en draagt zo bij aan meer acceptatie. Musea en culturele evenementen zijn onmisbaar voor de samenleving en verdienen meer waardering en ondersteuning. We hebben creativiteit nodig om de wereld te verbeteren.'<br><br>Leren observeren, je wereld verbre-den. Wat maken professionals mee? Deze week: Darunee Terdtoon-taveedej (1990), artistiek directeur van filmfestival CinemAsia (van 6 tot en met 11 maart in Amsterdam).<br><br>",Het Financieele Dagblad
2025-03-01,Zaterdag 01 Mrt 2025,'Pig butchering': fraude als miljardenindustrie,"Meer dan $500 mrd<br><br>Nog nooit van 'pig butchering' gehoord? Na het beluisteren van de podcast Scam Inc. van The Economist vergeet je nooit meer wat dat is. Een huiveringwekkende serie reportages die iedereen zou moeten horen.<br><br>Alles in het leven zit de Amerikaanse bankier Shan Hanes mee. De vijftiger heeft een vrouw en drie prachtige dochters, waarvan de jongste bijna gaat studeren. En als directeur van de plaatselijke Heartland Tri-State Bank is hij een gewaardeerd lid van de samenleving. Dat is in Elkhart, een klein stadje in de uitgestrekte prairies van de Amerikaanse staat Kansas. Hanes staat langs de lijn bij de rugbycompetitie en verzorgt op zondag een lekenpreek in een van de vele kerken van Elkhart.<br><br>Ook binnen zijn beroepsgroep is de ster van Hanes rijzende. Als voorzitter van de vereniging van de Kansas Bankers Association gaat hij meermalen op bezoek in het Amerikaanse Congres om te praten over bijvoorbeeld de Farm Bill. Minister van financiën Janet Yellen kent hem bij naam.  Maar dan begint Hanes in de eerste maanden van 2023 steeds meer geld te 'lenen' zonder toestemming. Eerst van zijn naasten, het studiefonds van zijn dochter ($60.000), de kerk ($40.000) en zijn beleggingsclub ($10.000). Daarna wendt hij zich tot de bank. In zes weken tijd hevelt hij in totaal $47 mln over naar zijn crypto wallet. Althans, hij denkt dat dat zijn rekening is. Maar die bestaat niet. Hij is opgelicht. Op 28 juli 2023 gaat de Heartland Tri-State Bank failliet. Shan Hanes zit nu in de gevangenis een straf uit van 24 jaar.<br><br>Hoe kan dat? Wat brengt een fatsoenlijke, succesvolle bankdirecteur - iemand die zich in het verleden kritisch heeft uitgelaten over crypto - ertoe miljoenen te stelen, zogenaamd om zijn crypto wallet te redden? Dat is ook de vraag die journalist Sue-Lin Wong van The Economist zich stelt in de podcastserie Scam Inc. Het resultaat van haar fabelachtige research is een achtdelige reportage die je in één ruk wilt beluisteren.<br><br>Waarschuwing vooraf: je wordt er niet vrolijk van. We kennen allemaal de verhalen over datingfraude waarin louche Afrikanen spaarcenten los weten te peuteren van westerse vrouwen (en een enkele man) die online op zoek waren naar liefde en een luisterend oor. Wat in deze podcastserie wordt blootgelegd, is een maatje groter. Het is een nieuwe industrie - vandaar de naam Scam Inc. - waarin volgens sommige deskundigen inmiddels anderhalf miljoen mensen werken, vooral in Azië, maar ook elders. In september werd nog een filiaal van Chinese scammers opgerold in een hotel op het Isle of Man, tussen Groot-Brittannië en Ierland.  Volgens de laatste schattingen gaat er wereldwijd in deze nieuwe industrie jaarlijks minstens een bedrag van $75 mrd om. De podcast van The Economist laat Martin Purbrick aan het woord, specialist in financiële fraude in Azië: 'Ik zou zeggen meer dan $500 mrd. Minder dan een biljoen.' Grove schatting, inderdaad. Maar dat komt doordat verreweg de meeste mensen die op deze manier van hun centjes worden beroofd daar helemaal niet voor willen uitkomen.<br><br>Pig butchering wordt het genoemd. De term komt uit China, waar varkens populair voedsel zijn en van staart tot oren worden benut. Maandenlang wordt het varkentje (lees: het westerse slachtoffer) vertroeteld en grootgebracht door een betekenisvolle virtuele relatie op te bouwen. Dat hoeft overigens niet altijd een liefdesrelatie te zijn. Vervolgens wordt het varken vetgemest door hem uit te lokken te investeren in crypto, wat uiteraard in eerste instantie winst oplevert. En dan is het tijd om hem vakkundig te slachten en uit te persen tot de laatste druppel bloed.<br><br>Nog niet eerder van pig butchering gehoord? Dat komt doordat nu vooral Engelstaligen worden besprongen door de fraudeurs. Maar dat duurt niet lang meer. Kunstmatige intelligentie maakt het voor de scammers een fluitje van een cent om ook in het Nederlands zaken te doen. Elke aflevering van de podcast behandelt een ander aspect van de zwendelpraktijken. In deel 2 komen de daders aan het woord die maandenlang achter hun scherm zitten te appen met hun doelwit. Nou ja, daders ... Zij blijken zelf ook slachtoffer te zijn. The Economist sprak met Rita uit de Filippijnen, Gavesh uit een ander Zuid-Aziatisch land, Jalil uit Oeganda en Sara uit Zuid-Afrika. Ze hebben een vergelijkbaar verhaal. Ze reageerden op een advertentie voor een baan bij een callcenter in Bangkok. Als ze aankomen in Thailand, worden ze in een taxi gezet die tot hun verbijstering een rit maakt van acht uur. Uiteindelijk steken ze een grensrivier over met Myanmar. Daar aangekomen moeten ze hun telefoons en laptops inleveren en zijn ze omringd door gewapende mannen. Vanaf dat moment zijn ze moderne slaven die zeven dagen per week, twaalf uur per dag moeten 'butcheren'. Volgens journalist Sue-Lin Wong zijn deze scam compounds in de jungle van Myanmar zo groot dat ze te zien zijn op satellietbeelden. In een rapport van de Verenigde Naties uit 2023 staat dat in Myanmar 120.000 mensen als slaaf worden vastgehouden, en in Cambodja nog eens 100.000. Af en toe komen er mensen vrij die erover kunnen vertellen. Zo redde het Thaise leger half februari nog 260 mensen uit twintig verschillende landen uit een oplichterscomplex. Ook Rita, Jaleel, Sara en Gavesh wisten weg te komen. Hoe Rita, een alleenstaande kleuterjuf en moeder van een 3-jarig meisje, weet te ontsnappen, hoort u in deel 3.  Overigens is het businessmodel van Scam Inc. aan het veranderen, blijkt uit deel 7. Al die gekidnapte buitenlanders die schreeuwen om hulp bij hun ambassades, daar hebben de criminele organisaties achter de scamfabrieken last van. Dus wordt er steeds meer gewerkt met contracten en dienstverbanden. Goed voor mensen als Rita, Jaleel, Sara en Gavesh, maar het maakt het opsporen van deze vorm van fraude wel een stuk moeilijker. Dat is misschien wel het beklemmendste deel van de reportages van The Economist. De podcast behandelt allerlei vragen. Waar gaat al dat geld heen? Hoe werken de psychologische wapens van de oplichters en waarom zijn ze zo succesvol? Wat gebeurt er met een land dat in de greep komt van deze boeven? (In Cambodja verdienen de scamsyndicaten samen net zoveel als de helft van het bruto binnenlands product). De vraag: hoe pakken we deze fraude aan? blijkt de moeilijkste om te beantwoorden. In deel 7 komt Erin West aan het woord, een Amerikaanse officier van justitie die zich heeft gespecialiseerd in cyberfraude. Regelmatig wordt ze benaderd door mensen met de vraag of ze wellicht worden opgelicht. Zo ook een 71-jarige man die vertelt dat hij al geruime tijd een relatie heeft met een 33-jarig model uit China. Ze zal met hem trouwen, ze komt volgende week naar de Verenigde Staten. Maar dan moet hij eerst $100.000 overmaken. 'Stuur geen geld, dit is zéker oplichting', schrijft West hem. Hij schrijft terug: 'Ik weet dat u gelijk moet hebben. Maar het verbaast u waarschijnlijk niet dat ik het niet wil geloven. Voor het eerst in jaren voelde ik in de afgelopen maanden dat er iemand was die om mij gaf, die een sprankje romantische mogelijkheden bracht in mijn leven.' Hij betaalt $100.000 en staat de week erna vergeefs te wachten op het vliegveld.<br><br>Het onlinecontact van bankier Shan Hanes heette Bella, een vrouw in Perth, Australië wier tante toevallig een wisselkantoor voor cryptomunten runde. Shan en Bella begonnen in december 2022 te appen, vijf maanden voor hij zijn bank begon te plunderen. Ze hadden meermalen per dag contact. Na de val van de Heartland Tri-State-bank in juli begonnen in oktober 2023 de verhoren. Daarin bleef Hanes erop hameren dat Bella de sleutel was tot de oplossing. Zíj zou de verliezen goedmaken. Enkele weken later vloog Hanes zelfs naar Australië om op zoek te gaan naar Bella en haar tante. <br><br>Tijdens de rechtszitting tegen hem, afgelopen november, richtte de rechter zich aan het eind tot Hanes. 'Bij alles wat u hebt gezegd heb ik niets gehoord wat mij helpt om het te begrijpen. Waaróm heeft u dit gedaan?' Hanes antwoordde: 'Ik zal voor de rest van mijn leven worstelen met de vraag hoe ik werd bedrogen.'<br><br>Hilda Bouma is redacteur van Het Financieele Dagblad.<br><br>",Het Financieele Dagblad
2025-03-01,Zaterdag 01 Mrt 2025,'Trumps beleid werkt alleen als heffingen voor álle handelspartners gelden',"U bent niet altijd en overal tegen heffingen. Toch voorspelt u dat Trumps beleid om het Amerikaanse handelstekort te verkleinen juist zal leiden tot een groter handelstekort dan vorig jaar. Hoe komt u tot die conclusie?<br><br>Als de VS af willen van hun handelstekort, moeten ze de instroom van kapitaal beperken, vindt hoogleraar Michael Pettis. Nu is het land een magneet voor landen die er hun overtollige spaargeld stallen. 'Wall Street zou hiervan gruwen, maar het is een goed idee.'<br><br>Donald Trump pakt het helemaal verkeerd aan, vindt de Amerikaanse hoogleraar Michael Pettis. De president van de Verenigde Staten kondigde deze week importheffingen van 25% aan op Europese producten. In plaats van invoer te bestraffen kunnen de VS beter heffingen invoeren op de enorme kapitaalstromen die naar het land vloeien, aldus Pettis. Dat druist echter volledig in tegen Trumps denkwijze, die neerkomt op: geef ons jullie geld, maar hou jullie goederen.<br><br>Niet dat de 66-jarige hoogleraar, verbonden aan de Guanghua School of Management van de universiteit van Peking, altijd en overal tegen importheffingen is. Economen zien ze doorgaans als een kostenpost voor consumenten, die immers meer gaan betalen voor buitenlandse goederen. Maar, betoogt Pettis, omdat ze de concurrentie duurder maken, zijn heffingen ook een soort subsidie voor binnenlandse productie. Daarvan kunnen diezelfde consumenten profiteren als binnenlandse bedrijven groeien en hogere lonen kunnen betalen. Zijn passie voor punkmuziek - in Peking richtte hij zijn eigen, inmiddels gesloten undergroundclub D-22 op - past bij zijn imago als eigenzinnig denker buiten de mainstream economics. Politici die een protectionistische koers varen, verwijzen dan ook graag naar de hoogleraar. Dat heeft tot gevolg dat beroemde vakgenoten als Nobelprijswinnaar Paul Krugman zware kritiek op hem hebben. Zelf heeft Pettis geen hoge pet op van de huidige generatie economen. Maar hij is dan ook geen 'echte' econoom, benadrukt de oud-zakenbankier in gesprek met het FD. Pettis studeerde natuurkunde en financiering. 'Zodra economen gingen geloven dat wat ze deden wetenschap was, werden er heel domme fouten gemaakt.' Volgens Trump vernietigt het structurele handelstekort van de VS de binnenlandse industrie. Om dat tekort te verkleinen zijn er in theorie twee opties. Ofwel de tekortlanden gaan zelf minder uitgeven (en dus minder importeren), ofwel de overschotlanden gaan meer uitgeven en dus meer importeren. <br><br>'Het beleid werkt alleen als er heffingen komen tegen álle handelspartners en op álle invoer, maar dat is niet wat de Amerikaanse regering probeert. Die focust op bilaterale invoerrechten en heffingen op specifieke sectoren. Dat is nutteloos voor het corrigeren van alle gevallen van onbalans in de huidige mondiale handel. Als een student internationale handel op zijn examen begint over bilaterale handelstekorten, zou die onmiddellijk moeten zakken.'<br><br>'Handel moet je wereldwijd bekijken. Het probleem zit niet bij landen met een handelstekort, maar bij landen met een overschot. Trump heeft het over heffingen op Canada, Mexico en Colombia, maar dat zijn allemaal landen met een handelstekort ten opzichte van de rest van de wereld. Mexico mag dan wel een overschot hebben ten opzichte van de VS, toch helpt het de VS om overtollig spaargeld elders in de wereld te absorberen. Daardoor is het Amerikaanse handelstekort kleiner dan anders het geval zou zijn.'<br><br>'Nu is het China, maar dit is geen typisch China-ding. Tien jaar geleden had Duitsland het meeste boter op het hoofd, dertig jaar geleden was dat Japan. Als je hun handelsoverschot afzet tegen de omvang van hun economie, zijn Taiwan en Zuid-Korea nog grotere boosdoeners dan China. Al deze landen hebben geprofiteerd van een systeem waarin de VS de rol spelen van consumer of last resort, omdat het land de overtollige spaargelden in de rest van de wereld absorbeert. De vraag is of de VS die rol moeten blijven spelen. Zolang ze dat wel doen, maakt het niet uit welk land beslist om snel te groeien ten koste van de VS.'<br><br>'Misschien klopt dat. Maar zoals gezegd spelen de VS een bijzondere rol in het wereldhandelssysteem. Landen met een handelsoverschot kopen buitenlandse activa (zoals aandelen, obligaties en vastgoed, red.). De VS zijn de logische bestemming, want het land wordt gezien als de ultieme veilige bestemming. Daarom zijn de VS goed voor 50% van het wereldwijde handelstekort. Neem je het Verenigd Koninkrijk en Canada erbij, dan stijgt dat naar 70%. Met andere woorden: 70% van al het overtollige spaargeld wereldwijd stroomt naar deze drie landen.'<br><br>'Ik geloof daarom dat de beslissing om in de VS te investeren wordt gedreven door buitenlandse behoeftes, niet door Amerikaanse. De VS moeten dan wel een tekort hebben zolang de rest van de wereld veilige activa nodig heeft.'<br><br>Alleen het ingrijpen in dit systeem kan de mondiale onevenwichtigheden verkleinen, stelt Pettis vast. 'De eenvoudigste manier om dit te begrijpen, is dat als buitenlanders minder activa in de VS kopen, de dollar zal verzwakken. Dat is gunstig voor de Amerikaanse export, maar ongunstig voor de import.'<br><br>Hoe kun je ervoor zorgen dat er minder geld naar de VS stroomt? Het tegengaan van overtollig spaargeld in de rest van de wereld is de eerste stap, betoogt Pettis. Hij verwijst naar econoom John Maynard Keynes. Die benadrukte dat onevenwichtigheden in de wereldhandel (grote en hardnekkige tekorten en overschotten) niet alleen tekortlanden te verwijten vielen. Ze werden evengoed veroorzaakt door overschotlanden waar de vraag achterblijft, bijvoorbeeld doordat huishoudens te weinig verdienen of geen vertrouwen in de toekomst hebben. Daarom stelde de Brit in 1944 een systeem voor waarbij handelstekorten en -overschotten werden gemeten in de rekeneenheid bancor. Boven een bepaalde grens mochten tekortlanden hun munt in waarde laten zakken ten opzichte van overschotlanden. Hielp dat niet, dan zouden er verplichte stappen volgen om het evenwicht te herstellen: naast aanpassing van valutakoersen ook kapitaalrestricties en boetes. Maar de bancor kwam er niet, omdat de VS de dollar als wereldmunt wilden. Een andere optie, volgens Pettis, is het moeilijker maken voor buitenlanders om activa in de VS te kopen. 'Er zijn voorstellen geweest om binnenkomende kapitaalstromen te belasten. Wall Street zou hiervan gruwen, maar het is een goed idee, want het zou de dollar verzwakken en het handelstekort verkleinen. Door kapitaal te belasten pak je bovendien gericht de ""slechteriken"" aan: de landen met overtollig spaargeld. Maar als je importen belast, maak je geen onderscheid tussen ""goede"" en ""slechte"" handelspartners.'<br><br>'Ik heb dat argument nooit goed begrepen. Europa had en heeft lagere rentes dan de VS, net als Japan en China. Het is dus onzin dat de VS een voorkeursbehandeling genieten. Het land heeft dezelfde mogelijkheden om geld te lenen als andere grote landen met een geloofwaardige munt.'<br><br>'Een paar jaar geleden kochten ze er verschillende activa mee, maar dat is vanwege geopolitieke redenen nu een stuk moeilijker. Tegenwoordig zijn het vooral staatsobligaties. Je hoort vaak dat de Chinese centrale bank zijn portefeuille aan Amerikaans staatspapier afbouwt, en technisch gezien klopt dat. Maar sinds 2017 zijn de Chinese staatsbanken er steeds meer in gaan beleggen. Een simpele rekensom spreekt boekdelen. China is goed voor ongeveer de helft van het wereldwijde handelsoverschot. Vorig jaar ging het om $1000 mrd. Waar is dat geld terechtgekomen? Niet in de ontwikkelingslanden, want daar piekten de geldstromen in 2015. Niet in Japan of Europa, want dan zou de yen of de euro zijn gestegen, en dat is niet gebeurd. Het móét dus de VS zijn geweest, want de dollar is gestegen.'<br><br>'Dit gaat niet specifiek over China of Trump, maar om een wereldwijde, fundamentele verschuiving in de wereldhandel. Je moet teruggaan naar de jaren dertig of zeventig om iets vergelijkbaars te vinden - en dat waren tijden van grote ontwrichting. Ik verwacht - maar hoop dat ik het mis heb - dat Europa ook handelsbarrières gaat opwerpen. Het zou beter zijn als alle grote economieën samen rond de tafel gaan zitten en Keynes' voorstel nieuw leven inblazen. Een wereld dus waarin landen verantwoordelijkheid nemen voor hun binnenlandse vraag en problemen intern oplossen in plaats van ze te exporteren.'<br><br>'Dit is geen typisch China-ding. Tien jaar geleden had Duitsland het meeste boter op zijn hoofd'<br><br>'Door kapitaal te belasten pak je gericht de ""slechteriken"" aan: de landen met overtollig spaargeld'<br><br>Daan Ballegeer is correspondent in Brussel voor het FD. Marijn Jongsma is redacteur van het FD.<br><br>",Het Financieele Dagblad
2025-03-01,Zaterdag 01 Mrt 2025,'We verstoppen onze AI-successen omdat we slim willen lijken',"Nuchtere bespiegelingen<br><br>Wanneer eind 2022 AI-chatbot ChatGPT uitkomt, slaat bij Ethan Mollick onmiddellijk de bliksem in. Zoals veel gebruikers is de Amerikaanse hoogleraar ondernemerschap verbijsterd over hoe goed de software de illusie geeft dat je met een mens in gesprek bent. Maar anders dan veel anderen is Mollick niet al snel ook weer onttoverd door de vele fouten die het programma ook maakt. Mollick maakt drie slapeloze dagen en nachten door waarin hij de mogelijkheden én beperkingen van het systeem grondig verkent.<br><br>Sinds die tijd maakt hij nog geregeld van die 'aha-momenten' mee, vertelt hij in een onlinegesprek. Laatst nog bijvoorbeeld, toen hij met collega's Deep Research uitprobeerde, een nieuw instrument van ChatGPT-maker OpenAI, dat is gebouwd om grotere, complexere onderzoeksvragen te beantwoorden. 'Het produceerde niet alleen een geweldig twintig pagina's lang overzicht van de literatuur, maar vond ook een heel nieuwe, relevante onderzoeksrichting die we compleet gemist hadden. We zijn allemaal academici en allemaal goed in Google, maar dit was echt indrukwekkend.'<br><br>Door zijn eigen experimenten en die van anderen uitgebreid te delen op sociale media, groeit Mollick uit tot een van de invloedrijkste stemmen in het debat over de praktische toepassingen van AI. Zijn enthousiasme als de technologie iets voor elkaar krijgt dat het eerder nog niet kon, is aanstekelijk. Tegelijk is hij geen kritiekloze cheerleader. Zijn nuchtere bespiegelingen over de beperkingen geven Mollick, die is verbonden aan de Wharton Business School in Philadelphia, een geloofwaardigheid die de AI-verkopers zelf niet hebben.<br><br>Mollick, die vorig jaar een internationale bestseller schreef over het effectief inzetten van AI, kent de technologie inmiddels zo goed dat de grote AI-bedrijven nu bij hem aankloppen om te begrijpen waar hun programma's eigenlijk het beste voor gebruikt kunnen worden, vertelt hij. 'Ik heb van alle grote labs gehoord dat ze naar mijn Twitter-feed kijken voor de beste toepassingen. Iedereen is nog bezig dit met elkaar uit te vinden.' Wat zou grootgebruiker Mollick zeggen tegen de mensen die ChatGPT en andere generatieve AI's na een paar keer proberen teleurgesteld in de hoek hebben gegooid en nooit meer zijn teruggekeerd? 'Die moeten het sowieso een nieuwe kans geven. De systemen worden heel snel heel veel beter en veel goedkoper.'<br><br>Maar de hoogleraar vindt ook dat er een fundamentelere reden is waarom mensen generatieve AI, die op commando tekst, beeld of code kan produceren, niet zomaar terzijde kunnen schuiven. 'Dit is een belangrijke technologie die alles wat we doen, gaat vormgeven, of ze vanaf nu nog veel beter wordt of niet. Het gaat werk op allerlei manieren veranderen. Je kunt natuurlijk beslissen dat je het niet wilt gebruiken, en dat is prima. Maar ik maak me zorgen als dat gecombineerd wordt met het idee dat dit allemaal wel weer overwaait. Want dat gaat niet gebeuren.'<br><br>Het frustreert Mollick als mensen de technologie afserveren zonder zich echt te verdiepen in wat ze wel en niet kan. 'Als je redenen wilt vinden waarom het niet werkt, dan ga je die ook makkelijk vinden', zegt hij. 'In het begin maakt het inderdaad veel fouten.' Maar dat is dus het punt waarop je eigenlijk door moet zetten. 'Als je kritiek wilt leveren, moet die wel gebaseerd zijn op wat deze systemen werkelijk kunnen. Als je punt is ""Haha, de chatbot kan het aantal r'en in het woord strawberry niet tellen"" en daar stopt, dan is dat geen nuttig gesprek. Want ondertussen vinden veel mensen de technologie wel degelijk bruikbaar.' De bijzonder rap pratende Mollick lepelt zo een hele reeks voorbeelden op, van kleine ondernemers in Kenia die met zakelijk advies van AI hun winst met 18% zagen stijgen en van een kwantumwetenschapper die Mollick vertelde de technologie inhoudelijk matig te vinden, maar die er heel veel aan heeft als sparringpartner die scherpe vragen stelt en zo het denken vooruit helpt.<br><br>'Er is inmiddels genoeg betrouwbaar onderzoek dat laat zien dat je AI zou moeten gebruiken voor een second opinion bij medische kwesties. Zou ik mijn dokter erdoor vervangen? Nee. Maar waarom zou je geen gratis tweede mening vragen? Als ik een artikel schrijf, vraag ik absoluut een tweede mening aan de AI. Waarom zou ik dat niet doen?'<br><br>Mollick gebruikt zelf chatbot Claude van het bedrijf Anthropic bij het schrijven. 'Als ik dan hulp vraag bij een laatste paragraaf of zo, dan is het vaak juist een zin die van Claude komt die iedereen dan citeert.' Hij lacht er nu om, maar het was aanvankelijk ook slikken. 'Empathie en creativiteit waren juist de dingen waar mensen goed in waren, waar we trots op waren. En nu blijkt AI daar juist heel goed in.' Hij beschrijft een gevoel dat veel schrijvers en andere professionals zullen herkennen bij intensief gebruik van AI: een mengeling van fascinatie en ongemak. Er ontstaat een soort hybride werk, waarbij het soms moeilijk is om te bepalen waar je eigen inbreng eindigt en die van de AI begint. 'Het is een existentiële twijfel waar heel veel mensen binnenkort mee te maken krijgen', zegt Mollick. 'Werk wordt een soort mengvorm. Maar zonder expertise kun je de AI niet goed gebruiken. Als het je wel lukt AI succesvol in te zetten, zou je juist trots moeten zijn. Maar we verstoppen het vaak omdat we willen dat mensen weten hoe slim we zijn.'<br><br>Dat verstoppen van AI-gebruik zie je volgens Mollick op grote schaal terug in bedrijven. Op de aandelenmarkten slaat regelmatig de nervositeit toe over het uitblijven van grote doorbraken als gevolg van AI-gebruik. Bedrijfsmodellen staan nog niet op hun kop, de arbeidsproductiviteit lijkt nog niet spectaculair gestegen.<br><br>Maar dat komt dus niet doordat AI weinig zou worden gebruikt, stelt de Wharton-hoogleraar. Hij wijst erop dat marktleider OpenAI alleen al nu zo'n 400 miljoen wekelijks actieve gebruikers stelt te hebben. 'Dat is 5% van de mensen op deze planeet.' In bedrijven is het gebruik verhoudingsgewijs dan ook nog veel hoger. 'Een Deens onderzoek van afgelopen januari liet zien dat 65% van de programmeurs en marketeers AI gebruikt. Bij kenniswerk is het gebruik alomtegenwoordig.' Maar hoe kan het dan dat we dat nog amper in cijfers terugzien? Mollick: 'Mensen worden individueel enorm productiever door AI. Maar ze geven die winst niet door aan de organisatie.' Hij somt een rijtje oorzaken op: 'Ze zijn bang voor juridische problemen. Ze hebben een lezing gehad van het bedrijf dat ze ontslagen worden als ze iets verkeerd doen. Of ze worden nu gezien als genie binnen hun organisatie en willen niet dat iedereen weet dat het eigenlijk de AI is. Ze zijn bang dat als ze laten zien dat AI het werk kan doen, de helft van de mensen ontslagen wordt. Of ze denken: waarom zou ik die extra arbeid gratis aan mijn bedrijf geven? Misschien willen ze wel een start-up beginnen.'<br><br>Hoe kunnen bedrijven die verborgen productiviteitswinst dan wel vrijmaken? Het antwoord komt volgens Mollick neer op experimenteren en je werknemers serieus nemen. Wachten op antwoorden van buitenaf heeft volgens hem geen zin. 'Het is een gouden tijd voor consultants. Maar die hebben ook geen speciale informatie. Niemand heeft die.'<br><br>Medewerkers ontdekken volgens hem vanzelf waar AI wel en niet waardevol is. 'Als je AI gebruikt, ga je direct ontdekken wat ik de ""rafelige grens"" noem: voor dit vertrouw ik het helemaal, hiervoor een beetje en daarvoor helemaal niet. Als er een nieuw model uitkomt, moet je dat allemaal opnieuw testen.' Om te zorgen dat medewerkers die kennis ook delen, moet de leiding volgens Mollick een duidelijke visie hebben. 'Je moet als leider kunnen zeggen: dit is hoe we denken dat het werk er over drie jaar uitziet en hoe jij daarin past. Als je dat niet doet, houden mensen hun ervaring en kennis voor zichzelf.'<br><br>Op dit moment zijn veel bedrijven nog op zoek naar dé 'killer'-toepassing van AI. Maar die komt er volgens Mollick niet. 'AI is een general purpose-technologie. Het raakt en beïnvloedt bijna alles. Denk aan stoommachines: daar was ook niet één specifieke toepassing voor. Stoommachines werden nuttig toen werknemers in individuele fabrieken, meestal in Engeland, uitvogelden hoe ze de beweging van een stoommachine konden omzetten in nuttig werk voor hun bedrijf. Dat is waar we nu ook met AI zijn.'<br><br>Maar als iedereen over dezelfde AI-tools kan beschikken, hoe maak je als gebruiker dan nog het verschil? Mollick: 'Je moet eerst accepteren dat veel traditionele voordelen verdwijnen. Je was misschien heel goed in het schrijven van persoonlijke brieven of in basisanalysewerk, maar dat wordt een commodity. Je moet gaan nadenken over nieuwe mogelijkheden.' Hij noemt een voorbeeld: 'Elke klantenservice kan straks alles over je weten, in je eigen taal communiceren en contact opnemen om te kijken hoe het gaat. Elke geldautomaat kan financieel advies geven.' Het gaat er volgens hem om dat bedrijven nadenken over welke unieke mogelijkheden AI toevoegt aan hun specifieke business. 'Je moet niet alleen naar AI als instrument kijken, maar je afvragen hoe je met AI de onderscheidende elementen van je bedrijf kan versterken.'<br><br>Intussen wordt op sociale media een levendige discussie gevoerd tussen AI-doomers, die waarschuwen dat AI een existentiële bedreiging vormt voor de mensheid, en techno-optimisten die juist een gouden tijdperk zien aanbreken. Mollick wil zich niet achter een van deze kampen scharen. 'Er wordt nu veel gesproken over bedrijven die straks honderdduizend AI-agents in dienst hebben die zelfstandig taken kunnen uitvoeren. Hoe kan iemand zich voorstellen hoe zo'n sciencefictionwereld eruit gaat zien en wat dat voor bedrijven gaat betekenen? Ik kan dat in elk geval niet. Maar als een groep Nobelprijswinnaars denkt dat deze technologie alle leven op aarde kan vernietigen, dan moeten we daar op z'n minst naar luisteren.'<br><br>Mollick pleit voor wat meer pragmatisme in de discussies. 'Er zijn genoeg concrete problemen die nu al aandacht verdienen, de verschuivingen die eraan komen op de arbeidsmarkt bijvoorbeeld of de impact van deepfakes, met AI gemaakte, maar heel echt lijkende beelden. De invloed daarvan op recente verkiezingen is veel minder heftig geweest dan vooraf verwacht werd, maar ik maak me veel zorgen over wat die technologie op middelbare scholen voor ellende veroorzaakt. En we hebben met AI een perfecte fraudemachine gebouwd.'<br><br>Wat hem bovendien zorgen baart, is dat er in zijn ogen te weinig diepgaand wordt nagedacht over hoe een samenleving vol AI-systemen kan worden vormgegeven. De sociale wetenschappers zijn volgens hem te afwezig in het debat hierover. 'Dit is de belangrijkste nieuwe technologie in lange tijd', zegt Mollick. 'We hebben sociologen, economen en antropologen nodig die onderzoeken hoe mensen AI gebruiken en hoe we dat de goede kant op kunnen sturen. Het is een te belangrijk onderwerp om helemaal aan de techneuten over te laten.'<br><br>'We zijn allemaal academici en we zijn allemaal goed in Google, maar dit was echt indrukwekkend'<br><br>Ethan Mollick is ervan overtuigd dat AI allerlei soorten werk ingrijpend gaat veranderen. Foto: Hannah Yoon<br><br>Generatieve artificiële intelligentie biedt grote voordelen voor wie de tijd neemt om te leren de technologie goed in te zetten, zegt de Amerikaanse hoogleraar Ethan Mollick. Hoe kan het dan dat we dat nog niet in cijfers terugzien? 'Mensen worden massaal productiever, maar ze durven dat niet aan de baas te vertellen.'<br><br>1975 Geboren in Milwaukee, Wisconsin<br><br>Vervolg op pagina 19<br><br>Vervolg van pagina 17<br><br>'Je was misschien heel goed in het schrijven van persoonlijke brieven, maar dat wordt een commodity'<br><br>Sandra Olsthoorn is redacteur van Het Financieele Dagblad.<br><br>",Het Financieele Dagblad
2025-03-01,Zaterdag 01 Mrt 2025,1%,"In het vierde kwartaal van 2024 ontvingen 406.000 mensen een bijstandsuitkering, zo blijkt uit voorlopige cijfers van het CBS, een stijging van 1% ten opzichte van dezelfde periode een jaar eerder. Vooral onder mannen nam het aantal ontvangers toe. Het is het zesde kwartaal op rij waarin een stijging te zien is.<br><br>",Het Financieele Dagblad
2025-03-01,Zaterdag 01 Mrt 2025,ASML steunt TU/e die €200 mln stopt in nieuwbouw,"De groeiplannen van de Technische Universiteit Eindhoven moeten de komst van meer masterstudenten mogelijk maken. De investering wordt deels betaald met de zogeheten Beethovengelden van vooral de rijksoverheid. <br><br>Jildou Beiboer<br><br>Amsterdam<br><br>De Technische Universiteit Eindhoven (TU/e) investeert zo'n €200 mln in een nieuw labgebouw en cleanroomgebouw. Een deel daarvan komt van ASML en een investeringsprogramma van de overheid. De groeiplannen moeten de komst van meer masterstudenten mogelijk maken. Daarmee wil het instituut tot 2030 ongeveer tweeduizend extra studenten opleiden voor de chipindustrie.<br><br>De universiteit in Eindhoven put deels uit het geld uit het Beethovenprogramma van de overheid dat aan de universiteit is toegekend. Dat programma werd in rap tempo opgetuigd nadat chipmachinemaker ASML had gedreigd naar het buitenland uit te wijken. In een poging het bedrijf hier te houden maakte het Rijk €2,5 mrd vrij voor investeringen in kennis, onderwijs en infrastructuur. Het geld dat de universiteit uit deze pot kreeg, zet ze nu dus in voor nieuwe gebouwen. Een deel van de investering doet de TU/e zelf, en ook ASML draagt bij aan de plannen. Datzelfde bedrijf zegde eerder al een investering in de universiteit toe van €80 mln, verspreid over tien jaar. Het cleanroomgebouw zal naast kantoren en laboratoria een geavanceerde cleanroom bevatten. Dat is een speciale ruimte die dusdanig stof- en vuilvrij kan worden gehouden dat contaminatie tijdens het productieproces wordt tegengegaan. In de halfgeleiderindustrie zijn cleanrooms van groot belang. De ontwikkeling van de nieuwe gebouwen is volgens TU/e-rector Silvia Lenarts 'een cruciale stap om te voldoen aan de enorme vraag naar technisch toptalent'. De verwachting is dat de halfgeleiderindustrie tot 2030 zo'n 38.000 nieuwe medewerkers nodig heeft. Daarvan gaan de meesten naar verwachting aan de slag in de Brainportregio. De investering kan volgens de rector dan ook bijdragen aan de 'strategische autonomie van Europa in deze zo belangrijke sector'. De voorbereidingen starten al dit jaar. Zo moeten de ontwerpen dit kalenderjaar klaar zijn. De constructie van het cleanroomgebouw start naar verwachting in 2026. Voor het andere gebouw wordt dat waarschijnlijk 2027. De nieuwe complexen passen in een groter plan om de laboratoriumfaciliteiten van de universiteit toekomstbestendig te maken en de groei van studentenaantallen te ondersteunen. Naast Eindhoven krijgen ook andere regio's extra geld om medewerkers voor de halfgeleiderindustrie op te leiden. Dat zijn Groningen, Delft en Enschede. Zij ontvingen minder geld uit het Beethovenbudget dan waarop ze hadden gerekend en waarschuwden dat ze hun ambities daardoor moeten terugschroeven.<br><br>ASML zegde de universiteit al €80 mln toe aan investeringen de komende tien jaar<br><br>Nieuwe gebouwen zijn 'een cruciale stap' volgens TU/e-rector Silvia Lenarts<br><br>",Het Financieele Dagblad
2025-03-01,Zaterdag 01 Mrt 2025,Aandeel Bpost keldert na afschrijving op dochter,"Het Belgische postbedrijf Bpost schrijft bijna €300 mln af op zijn Amerikaanse dochter Radial. Op de Brusselse beurs daalde de koers van het aandeel Bpost ­gisteren met ruim een kwart. Door de afboeking duikt Bpost in de rode cijfers.<br><br>Van onze redacteur<br><br>Amsterdam<br><br>Bpost heeft over 2024 een verlies geboekt van €209 mln. Het moederbedrijf heeft daarom het dividend over 2024 geschrapt.<br><br>Het Amerikaanse bezorgbedrijf Radial, dat zich sterk op e-commerce richt, is een hoofdpijndossier voor de Belgen sinds webwinkel Amazon, de grootste klant van het bedrijf, in 2023 is vertrokken. De logistieke dochter van Bpost hoopte nieuwe klanten te vinden, vooral in het midden- en kleinbedrijf, maar zonder succes. Bpost kondigt een reorganisatie aan bij Radial en vervangt voor de tweede keer binnen korte tijd de ceo. Naast het vertrek van de belangrijke klant speelden de scherpe concurrentie en zwakke economie het Amerikaanse bedrijf vorig jaar parten. Eind vorig jaar stond Radial nog voor €900 mln in de boeken, maar Bpost brengt dat nu terug naar €600 mln. Ook in België heeft Bpost het zwaar, omdat de postmarkt snel krimpt en het bedrijf dat niet kan goedmaken met het bezorgen van pakjes. In het vierde kwartaal zakte de omzet bij de brieven- en pakkettendivisie met 3,6% tot €614 mln. De operationele winst daalde 32%, naar €24,8 mln.<br><br>Het Amerikaanse bedrijf is een hoofdpijndossier sinds Amazon als klant vertrok<br><br>",Het Financieele Dagblad
2025-03-01,Zaterdag 01 Mrt 2025,Afgeslankt Kendrion wacht nog op herstel van de markt,"Kendrion verlegde de koers en verkocht zijn toeleveringsactiviteiten aan de automobielindustrie. Dat kost omzet, maar geeft ook kans om de marges op te krikken. Op de beurs is vooralsnog weinig enthousiasme voor de nieuwe strategie, tot teleurstelling van de bedrijfsleiding.<br><br>Van onze redacteur<br><br>Asmterdam<br><br>Industrieel toeleverancier Kendrion behaalde in 2024 een 2% lagere omzet vergeleken met het jaar ervoor. De omzet uit de voortgezette activiteiten - het bedrijf zette in het najaar de automobieltak grotendeels buiten de deur - bedroeg ruim €300 mln. Dat was lager dan waar analisten op rekenden. Het aangepaste brutobedrijfsresultaat daalde ook, met 11%, naar €37 mln.<br><br>Ceo Joep van Beurden wijst erop dat de omzet van de industriële activiteiten in het laatste kwartaal van het jaar met 8% is gestegen. Dat bewijst volgens hem dat Kendrion de juiste keus heeft gemaakt om de overige activiteiten grotendeels te verkopen. Het bedrijf stelt een dividend voor van €0,45 per aandeel, gelijk aan dat in 2023. 'Dat laat zien dat we erop vertrouwen dat de winstgevendheid dit jaar verbetert', aldus Van Beurden. Op de beurs reageerden beleggers negatief. Het aandeel stond 's ochtends even op min 8%. Aan het eind van de handelsdag was de schade nog altijd bijna 6%. Begin oktober verkocht Kendrion zijn toeleveringsactiviteiten aan de automobielindustrie in de Verenigde Staten en Europa aan het Amerikaanse Solero Technologies. Daarmee stootte het bedrijf een onderdeel af dat goed was voor circa 40% van zijn omzet. Nu het bedrijf meer focus heeft, kan het zijn marges verder op­krikken, is de strategie. Op de beurs sorteert het vooralsnog weinig ­effect: het aandeel staat ook na de verkoop nog steeds relatief laag. Van Beurden noemt het uitblijven van een koersstijging 'onverwacht' en 'teleurstellend' maar rekent er wel op dat de koers nog gaat reageren. 'Het voordeel van €9 mln als gevolg van besparingsmaatregelen moet nog effect sorteren en we blijven kijken naar overnameopties.' De beurs verlaten is daarom niet aan de orde, zegt hij. 'We hebben nog genoeg schaal.' Voor komend half jaar rekent Kendrion nog niet op verbetering van de vraag. Zo vergroten de mogelijke gevolgen van de aangekondigde Amerikaanse handels­heffingen de onzekerheid op de wereldmarkt. Voor Kendrion gaat het dan vooral om indirecte effecten: het bedrijf heeft weinig goederenstromen tussen continenten en produceert vooral voor lokale markten. Wel signaleert de onderneming kleine tekenen van herstel van de vraag. Een aantal klanten begint zijn voorraden weer wat op te bouwen, zegt Van Beurden. Ook ziet hij de uitkomst van de Duitse verkiezingen als een goed teken, net als de maatregelen die de ­Europese Commissie wil nemen om de industrie beter te beschermen. <br><br>",Het Financieele Dagblad
2025-03-01,Zaterdag 01 Mrt 2025,André Olijslager stond aan basis van huidig FrieslandCampina,"Afgelopen maandag is op 81-jarige leeftijd André Olijslager overleden, meldt de familie in een rouwadvertentie in het FD. Olijslager genoot een lange staat van dienst als bestuurder in het Nederlandse bedrijfsleven. <br><br>Job Woudt<br><br>Amsterdam<br><br>Met een diploma van Nyenrode begon Andries (André) Olijslager zijn carrière bij het toenmalige papierconcern Van Gelder Papier, waarvan hij uiteindelijk een deel overnam middels een managementbuy-out. In een jubileumboek van de Nederlandse Vereniging van Participatiemaatschappijen bekende hij later dat hij hiervoor een flinke hypotheek op zijn huis moest nemen. Het betrof de activiteiten in Franeker, en zo belandde de geboren Zeeuw voor het eerst in Friesland. Eind jaren tachtig verkocht hij de onderneming door om directeur te worden van de Maatschappij voor Industriële Projecten (MIP).<br><br>Begin jaren negentig keerde hij terug in Friesland om leiding te geven aan zuivelcoöperatie Friesland, zeg maar het Friese deel van wat later FrieslandCampina zou worden. Het was een coöperatie in moeilijkheden en Olijslager was door oud-Stork-topman Feyo Sickinghe benaderd om er orde op zaken te stellen. Olijslager speelde via overnames een belangrijke rol in de consolidatie van de Nederlandse zuivelsector en legde daarmee de basis voor de totstandkoming van zuivelgrootmacht FrieslandCampina. Tijdens zijn jaren in Friesland toonde hij zich een bestuurder van de korte lijn, wars van gezeur en oeverloos vergaderen. Liever op inhoud scherpe discussies voeren. Maar elke discussie moest met een conclusie eindigen. Dat was voor Olijslager een harde voorwaarde; er moest niets in de lucht blijven hangen. De gereguleerde zuivelmarkten, subsidies en vele tradities waren aan André Olijslager aanvankelijk niet besteed. 'Ja, ik voelde mij als een Engelsman in New York. De eerste maanden heb ik mij zeer verbaasd over de gebruiken in de zuivel', blikte hij in 2004 terug in het FD. 'Mijn eerste taak was direct andere principes in te voeren. Door sommigen wordt dat als arrogant beschouwd, ik zie het meer als eigenwijs.' Na zijn afscheid bij het zuivelbedrijf stapte hij in het toezicht. Hij verwierf commissariaten bij onder meer ABN Amro, bouwbedrijf Heijmans, handelshuis Eriks, supermarktgroep Detailresult (Dirk en Dekamarkt) en vervoerbedrijf Arriva. Daarbovenop vervulde hij gedurende enkele jaren het voorzitterschap van de Nederlandse Vereniging van Participatiemaatschappijen. Bij ABN Amro belandde Olijslager in 2007 als vicevoorzitter van de rvc midden in de storm die leidde tot de verkoop van de bank aan een consortium van Fortis, RBS en Santander. Achteraf betreurde hij dat de raad van commissarissen te lang afstand bewaarde tot de raad van bestuur. Toen hij in 2004 aantrad in de rvc, trof hij een formeel gezelschap aan dat zelden voorstellen van de raad van bestuur afkeurde.  'De commissarissen hebben te laat ingegrepen in het managen van de doelen van de raad van bestuur. Die waren te hoog gegrepen', zei Olijslager in het FD. 'Pas in 2006 hadden we daarover voor het eerst een intensieve discussie. Toen hebben we ook gezegd dat we moesten communiceren over het niet halen van de doelen. Inmiddels was echter de perceptie ontstaan dat ABN Amro slecht presteerde. Aan het ombuigen van die perceptie hebben we te laat wat proberen te doen.'<br><br>Olijslager speelde een belangrijke rol in de consolidatie van de Nederlandse zuivelsector<br><br>",Het Financieele Dagblad
2025-03-01,Zaterdag 01 Mrt 2025,Banken schudden op de beurs het label 'goedkoop' af,"Het geld spuit eruit bij Santander. 'We laten onze omzet groeien, onze winst en onze winstgevendheid. Alles gaat de goede kant op', zei topvrouw Ana Botín tevreden na publicatie van de cijfers van haar bank. In het interview met CNBC kondigde ze aan voor €10 mrd aan eigen aandelen in te kopen. Dat tot vreugde van beleggers.<br><br>Botín is niet de enige die voldaan terugkijkt op de afgelopen maanden. De Europese kredietverleners staan er goed voor, blijkt keer op keer als een bank de boeken opent. De sector werd een half jaar geleden nog als 'relatief goedkoop' bestempeld door Goldman Sachs, maar is nu de grote uitblinker op de Europese beurzen. Sinds het begin van het jaar steeg de koers 22%. Alle Europese banken overtroffen tot nu toe de winstverwachtingen van de markt, merkte UBS-analist Jason Napier vorige week op. Naast Santander beloonden onder meer BNP Paribas en Lloyds hun klanten met inkoop van eigen aandelen. Het is een populaire maatregel, omdat bedrijven hun winsten dan over minder aandelen hoeven te verdelen. Vorig jaar was het beeld overigens niet anders. Ruimhartige winstuitkeringen vielen toen in de smaak bij beleggers. Van alle bedrijven in de Europese Stoxx 600 waren banken goed voor bijna een vijfde van de dividenden en de inkoop van eigen aandelen. Zelfs het tot voor kort zieltogende Banca Monte dei Paschi di Siena durfde weer winst uit te keren aan aandeelhouders.  Het is een mooie inhaalslag: eerdere jaren lieten beleggers banken massaal links liggen, zeker in de coronajaren, toen ze geen eigen aandelen mochten inkopen.  Dat de banken ook in 2025 weer vliegend van start zouden gaan, was eind vorig jaar nog niet zo zeker. Analisten voorspelden dat de nettorentebaten, de belangrijkste inkomstenpijler van de kredietverleners, zouden slinken. Zowel de Europese Centrale Bank als de Amerikaanse Federal Reserve voerde een aantal renteverlagingen door. Daardoor leek het voor banken lastiger te worden om op hun beurt relatief hoge rentes te vragen aan klanten, met druk op de rentebaten als gevolg. 'Maar banken hebben die verwachtingen getrotseerd', zegt Johann Scholtz, aandelenanalist bij Morningstar in Amsterdam. 'Beleggers erkennen inmiddels dat ze hun winstgevendheid structureel en blijvend hebben verbeterd.' Inmiddels is duidelijk dat centrale banken de rentes langer hoger zullen houden, onder invloed van de aanhoudend hogere inflatie.De markt verwacht nu twee à drie renteverlagingen door de ECB dit jaar. Dat is minder dan waar beleggers een paar maanden geleden voor intekenden. Toch ligt de echte piek in de rente-inkomsten wel achter ons, zegt Cas Bonsema, financieel analist bij Rabobank. 'Vorig jaar begon de winstgevendheid te normaliseren, dat zal zich verder doorzetten', schat hij in. Wel is een zeker optimisme op zijn plaats. 'We gaan niet terug naar hoe het voor 2022 was, toen de rentes enorm laag waren en de winstgevendheid ook. We belanden nu op een meer realistisch niveau.' Banken zullen minder moeite hebben hun winstgevendheid op peil te houden, denkt Bonsema. Over het algemeen hebben de banken een gezonde hoeveelheid kapitaal in huis, die boven de eisen van toezichthouders ligt. Zelfs als de omstandigheden verslechteren, bijvoorbeeld doordat bedrijven leningen moeilijker kunnen terugbetalen, is er nog een zekere buffer, aldus de Rabo-analist.  Hoewel de winsten hoog zijn en beleggers daarvan meeprofiteren, is dat niet de enige reden dat banken het goed doen op de beurs, meent Scholtz. Hij wijst ook op de situatie in de Verenigde Staten. Een van de verkiezingsbeloftes van president Trump was deregulering van de financiële sector. Na de verkiezingen leidde dit tot koerswinst bij bijvoorbeeld JPMorganChase en Bank of America. Mochten de Amerikanen gaan dereguleren, dan zouden Europese toezichthouders zomaar kunnen volgen, denkt Scholtz. 'Of op zijn minst zou het een halt toeroepen aan de golf met regels die de Europese financiële sector de afgelopen twintig jaar over zich heen kreeg.'  Ten opzichte van de Amerikaanse concurrenten hebben Europese banken nog wel wat te winnen op de beurs. Op basis van belangrijke waarderingsmaatstaven is er nog altijd een gat ten opzichte van de VS. Daar heeft de rally niets aan veranderd. De marktwaarde is afgezet tegen de boekwaarde, voor de Europese bankenindex van Stoxx gestegen naar een waarde van 1. Daarmee handelen ze dus niet langer onder hun boekwaarde, wat jarenlang het geval was. Toch, bij een mandje met Amerikaanse banken samengesteld door S&P ligt dit op 1,49 nog een stuk hoger. Het is maar de vraag of de Europeanen de rally doortrekken en het gat kunnen dichten. Scholtz is behoedzaam. 'Ondertussen gaat de sector naar een redelijke waardering toe', zegt hij. Maar het kan ook te ver doorgaan. 'Ten tijde van de pandemie en het faillissement van Silicon Valley Bank waardeerden beleggers de aandelen van banken hard af, nu kunnen waarderingen juist te hoog doorschieten', waarschuwt de Morningstar-analist. <br><br>'Beleggers erkennen dat banken hun winstgevendheid structureel hebben verbeterd'<br><br>'De sector gaat naar een redelijke waardering toe, maar die kan ook doorschieten'<br><br>Albert Wagenaar is redacteur financiële markten van het FD.<br><br>",Het Financieele Dagblad
2025-03-01,Zaterdag 01 Mrt 2025,Beleggers staan vooralsnog met lege handen bij Wirecard,"Han Dirk Hekking<br><br>Frankfurt<br><br>Beleggers hebben niet het recht de schade door het faillissement van het Duitse fintechbedrijf Wirecard te claimen bij accountant EY. Dat heeft het hoogste gerechtshof van Beieren gisteren bekendgemaakt.<br><br>Wirecard ging in juni 2020 failliet, toen bleek dat €1,9 mrd van de omzet bij het bedrijf niet bestond. Tegen diverse bestuurders van het bedrijf loopt een strafzaak. Duitse media meldden dat voormalig operationeel bestuurder Jan Marsalek voor de Russische geheime dienst werkte, en in Rusland is. Bij het faillissement kwamen tienduizenden aandeelhouders met lege handen te staan. Hun schade - naar verluidt gaat het om claims met een waarde van €1,5 mrd - is niet te verhalen op Wirecard. De gedupeerden hoopten geld te kunnen krijgen van EY. Die accountant keurde de boeken van het fintechbedrijf goed. In München hadden zich zo'n 8700 beleggers bij een voorbeeldzaak tegen EY aangesloten. Nog zo'n 19.000 voegden zich niet in de zaak, maar hebben wel claims. Beleggers bij een voorbeeldzaak kunnen tegen een bedrijf procederen dat foutieve informatie heeft gedeponeerd bij de beurs. Maar de bewuste wet voorziet er niet in dat zo'n zaak ook gericht kan zijn tegen degene die de financiële data van het bedrijf goedkeurde, zo stelt het hof. Overigens is de wet vorig jaar op dit punt aangepast; procedures tegen accountants zijn nu wél mogelijk. Juristen die beleggers bijstaan, hebben aangekondigd in beroep te gaan bij het hooggerechtshof in Karlsruhe. Advocatenkantoor Tilp stelt dat het arrest van het Beierse hof in strijd is met eerdere vonnissen van de gerechtshoven in München en Stuttgart. DSW, de Duitse behartiger van beleggersbelangen, zette in 2022 met de advocatenkantoren AKD en Nieding + Barth de Stichting Wirecard Investors Claim op. Het del is een collectieve schikking, die de Nederlandse rechter dan bindend kan verklaren voor gedupeerde beleggers in Europa. Advocaten die beleggers bijstaan, beschuldigden EY er vorig jaar van dat de accountant via aanpassing van zijn Duitse vennootschapsstructuur onder claims probeerde uit te komen. EY Duitsland was per 1 februari 2024 een commanditaire vennootschap, waarna de afdelingen voor belastingkwesties en advies zich uit de vennootschap terugtrokken. Alleen de accountantsdivisie viel daarna nog onder die vennootschap, waardoor er bij toewijzing van claims minder geld in de vennootschap zat. <br><br>",Het Financieele Dagblad
2025-03-01,Zaterdag 01 Mrt 2025,Bird wil groener gras,"Techbedrijf Bird ziet het niet meer zitten in Nederland. Europa loopt hopeloos achter en Nederland is al helemaal 'een achterstandsgebied', zei ceo en grootaandeelhouder Robert Vis tegenover Het Parool. Bird gaat zich richten op 'hubs' in andere landen. Draait het daar beter?<br><br>Bird (voorheen MessageBird) levert communicatiediensten, zoals het afhandelen van e-mails en sms-berichten. De omzet lag in 2023 op €555 mln. Het bedrijf groeide op Nederlandse bodem naar een waardering van meer dan $1 mrd en kreeg daarmee de status van unicorn. In 2021 werd het op $3,8 mrd gewaardeerd.  Vis hekelde vorig jaar ook al het vestigingsklimaat in Nederland ('Er is geen waardering voor ondernemerschap') en kondigde aan zelf naar het buitenland te vertrekken. Al eerder verliet Bird zijn kantoor van vierduizend vierkante meter aan de Amstel ten faveure van thuiswerken. Sinds 2023 zijn het bedrijf en zijn holding te vinden in een grachtenpandje waar ook andere ondernemingen kantoor houden. Volgens Vis blijft de holding in Nederland, voorlopig althans. Al die vierkante meters zijn niet meer nodig sinds meerdere ontslagrondes vanaf 2022. Net als andere technologiebedrijven merkte Bird dat het ruim in zijn jasje zat, na de onstuimige groei die de techsector meemaakte in de jaren ervoor. Vorig jaar verdwenen nog banen omdat artificiële intelligentie (AI) het werk zou kunnen overnemen.  In de afgelopen drie jaar daalde het aantal medewerkers van 950 naar 220, zei Vis deze week. Hij verwacht in Nederland veertig mensen over te houden. Volgens het laatste jaarverslag uit 2023 werkte ongeveer een derde van het personeel in Nederland. Dat zou betekenen dat daar nog eens circa dertig banen verdwijnen.  Bird zag in 2023 vooral in het buitenland de groei terugvallen, hoewel die voor het hele bedrijf nog redelijk op peil bleef, gezien de saneringen. In Azië zakte de omzet met 15%. In Noord- en Zuid-Amerika zakte de groei naar 8%. Met dank aan lagere kosten voor kantoren en personeel werd Bird dat jaar weer netto winstgevend. Recentere cijfers zijn er niet. Vis meldde in januari van dit jaar op LinkedIn een aantal cijfers over het voorafgaande jaar, zoals een omzet van €207 mln, maar wilde verder niet ingaan op hoe die zich verhoudt tot de omzet in 2023.  Werk aan de winkel dus voor Bird in het buitenland? Van de zes landen waar hubs komen, liggen er, niet geheel verwonderlijk, twee in Azië. In Thailand doet het kantoor zelfs dienst als retreat, met ruimte voor meditatie en 'herbronning'. Ondanks de stevige kritiek van Vis op de EU-regels, zoals voor kunstmatige intelligentie, opent hij ook een hub in Litouwen. Als het vluchtplan van Bird slaagt en de ingezakte groei weer op gang komt, is dat goed nieuws voor de aandeelhouders, met Vis voorop. Maar via de belastingafdracht komt het ook ten goede aan de BV Nederland.<br><br>",Het Financieele Dagblad
2025-03-01,Zaterdag 01 Mrt 2025,Biseksualiteit als antwoord op de bullebak in het Witte Huis: aantal niet-hetero's neemt toe in de VS ,"Hoe jonger, hoe vaker homo<br><br>Met Donald Trump als president van de VS moet de lhbtiq+-gemeenschap vrezen voor z'n rechten. Terwijl ondertussen steeds meer Amerikanen zich identificeren als niet-hetero, vooral jonge vrouwen. <br><br>Uit de speakers schalde YMCA, het snaakse lofdicht op de mannenliefde van de Village People, uit de jaren zeventig. Het publiek brulde mee, het is een erg aanstekelijk deuntje. Waarop de meest hetero persoon in de Verenigde Staten het podium op kwam en een houterig dansje opvoerde met gebalde vuisten, een manoeuvre die nog het meest deed denken aan een pinguïn op het droge. Donald Trump vierde in januari zijn tweede termijn met een lied over jongemannen die lekker samen hokken en hun pride niet onder stoelen of banken steken. <br><br>Ironisch, want als één groep onder zijn leiding moet vrezen voor z'n rechten, dan is het wel de lhbtiq+-gemeenschap. Nadat hij gestopt was met dansen, was een van de eerste daden van de president het verbieden van federaal voorlichtingsmateriaal over homoseksualiteit. Direct daarop sneed hij in de rechten van transpersonen en gebruikte hij zijn invloed zelfs om de culturele agenda te zuiveren van niet-normatieve seksualiteit. Het New Yorkse Gay Men's Choir zag boekingen geannuleerd; Finn, een kindermusical over een jonge haai die zichzelf - en andere leuke haaitjes - wil leren kennen, verdween van de kalender.  <br><br>Maar gay Amerika slaat terug, met keiharde cijfers. Een nieuw onderzoek van opiniepeiler Gallup toont aan dat maar liefst 9,3% van alle Amerikanen zichzelf ziet als iets anders dan hetero. Daaronder valt de hele kleurenwaaier aan identiteiten, van lesbiennes tot transgen­ders en van homo's tot panseksuelen. Nog maar twee jaar geleden was dat 7,6%, een opmerkelijke stijging dus. In vergelijking met 2012, toen Gallup deze cijfers ging bijhouden, is het zelfs bijna drie keer zoveel. Ter vergelijking: in Nederland ligt het percentage steevast tussen de 7 en 8. <br><br>Uitgesplitst naar de verschillende leeftijdsgroepen zijn de cijfers nog saillanter: hoe jonger de ondervraagden, hoe vaker homo, blijkt bijvoorbeeld uit het onderzoek. Vooral Amerikanen geboren tussen 1996 en 2006, ook wel bekend als generatie Z, zijn massaal uit de kast. Maar liefst 22,7% van hen identificeert zich tegenover Gallup als iets anders dan hetero. Ter vergelijking: van de mensen geboren voor 1946 zegt maar 1,3% tot de lhbtiq+-gemeenschap te behoren. Het roept de vraag op of er sinds 1996 iets in het water zit, of dat er wat anders aan de hand is.   Binnen alle leeftijdsgroepen zijn het vooral vrouwen die aangeven iets anders te voelen dan heteroseksualiteit. Maar liefst 31% van de vrouwen in generatie Z bekent zich tot een van de letters in lhbtiq+, terwijl 'slechts' 12% van hun mannelijke generatie­genoten dat doet. Het moet druk zijn in de lesbische dansclubs van de grote steden. Een groot deel van de jonge vrouwen zegt overigens tegenover Gallup dat ze biseksueel zijn.  Hoogleraren in de genderstudies buitelen in de Amerikaanse media over elkaar heen om te melden dat de stijging een teken is dat het stigma op 'anders zijn' aan het verdwijnen is. Zichtbaarheid is een woord dat vaak wordt genoemd als een doorslaggevende factor bij de aanwas van alternatieve relatiestijlen. Televisieseries als The L-Word en Will & Grace hebben aan een groot publiek getoond dat er niets vreemds is aan het begeren van personen van het eigen geslacht. Kinderen die naar musicals gaan over haaien met een identiteits­crisis leren al vroeg dat het normaal is om andere kraakbeenvissen leuk te vinden. <br><br>Dat alles verklaart nog niet de voortrekkersrol van jonge vrouwen bij deze homoseksuele revolutie. Andere wetenschappers hebben daar misschien wel een antwoord op. Uit sommige studies blijkt dat vrouwen een veel fluïdere seksualiteit hebben dan mannen. Amerikaanse onderzoekers ontdekten bijvoorbeeld dat wanneer er in een gemeenschap veel mannen in de gevangenis zitten of op een andere manier afwezig zijn, vrouwen vaker romantische relaties met elkaar beginnen. Mannen hebben die flexibiliteit veel minder, óf ze praten er niet zo graag over.  <br><br>Wellicht zijn vrouwen net zo buigzaam als het gaat om de politiek. Misschien neigen ze tijdens een zeer masculien en hardvochtig regime net wat meer in de richting van andere vrouwen. Dat zal de president met de grijpgrage handjes leren. Of ze geven in elk geval die indruk als de opiniepeilers van Gallup aan de telefoon hangen met hun vragen over lust en verlangen. Biseksualiteit als antwoord op de bullebak in het Witte Huis, het is een buiten­gewoon interessant verschijnsel om eens wetenschappelijk te onderzoeken. Of om als marketeer je budget op aan te passen.   <br><br>Philip Dröge is schrijver en ­freelancejournalist.<br><br>",Het Financieele Dagblad
2025-03-01,Zaterdag 01 Mrt 2025,De weg van de voor ouders,"'Als ik over het verleden begon, maakte hij alleen een koppensnellersgebaar'<br><br>Fotograaf Ringel Goslinga reisde naar Sulawesi, waar zijn opa in 1933 als zendingsarts neerstreek. Hoe vloeien de verhalen van zijn familie en de lokale bevolking in elkaar over?<br><br>Door Jeroen Bos<br><br>Als kind was Ringel Goslinga al nieuwsgierig naar het verleden van zijn familie, en dan vooral het deel dat zich heeft afgespeeld in wat toen nog Nederlands-Indië heette. Goslinga's opa ging in 1933 als arts naar het eiland Celebes (tegenwoordig Sulawesi in Indonesië). Hij werkte daar in het zendingshospitaal. In 1957 keerde hij voorgoed terug naar Nederland, met tal van objecten die hij op Sulawesi had verzameld.<br><br>Wanneer Ringel als jongetje bij zijn opa op bezoek kwam, ging hij het liefst zo snel mogelijk met hem naar de studeerkamer, om daar die spullen te bekijken. 'Er hing een sfeer die ik erg aangenaam vond.' Graag wilde hij de achterliggende verhalen horen, meer te weten komen over het Indonesische leven van zijn opa. Maar die deed er het zwijgen toe. Net als zijn vader. Die was in 1940 op het eiland geboren, maar keerde na de Japanse bezetting getraumatiseerd terug in Nederland. 'Hij heeft daar gezien hoe een jappenkamp veranderde in een vuurzee en is stotterend naar Nederland gekomen.'<br><br>Goslinga beschrijft zijn vader als iemand die 'heel erg in het nu leefde'. Het lukte hem niet door diens zwijgen over het verleden heen te breken. 'Als ik erover begon, maakte hij alleen een koppensnellersgebaar, als verwijzing naar de oude tradities van de Toraja's, het bergvolk waarbij mijn opa en vader op Sulawesi hebben gewoond.'<br><br>In de laatste jaren van zijn vaders leven dook Goslinga de archieven in, om zo alsnog meer te weten te komen over de Indische wereld van zijn opa en vader. 'In zendingsblaadjes las ik over een Nederlandse missie naar de Torajalanden, in 1913', vertelt hij. 'De eerste zendeling was A.A. van de Loosdrecht. Hij kwam in het hart van de gemeenschap terecht en wilde hun taal en gewoonten leren begrijpen voor hij met zijn zendingswerk begon. Doordat hij zich openstelde voor de bevolking kreeg hij aanzien, maar niet iedereen waardeerde zijn aanwezigheid. In 1917 werd hij met een speer vermoord.'<br><br>Toen Goslinga in 2017 zelf naar Sulawesi ging, wist hij niet hoe hij zou worden ontvangen. 'Ik hield er rekening mee dat ik niet welkom zou zijn, maar het is een christelijke gemeenschap en ik werd er omarmd.' Hij had boekjes en foto's bij zich uit de archieven. Die bleken de sleutel om met mensen in gesprek te raken. 'Onder hen waren ook nazaten van degenen die de moord op Van de Loosdrecht hadden beraamd. Ze wezen hun voorouders aan op de foto's.'<br><br>Goslinga legde die ontmoetingen vast en leerde gaandeweg over de lokale gewoonten en gebruiken. Maar er waren aspecten waar hij 'moeilijk in kwam', vooral met betrekking tot het animisme dat deel is van de oorspronkelijke Torajacultuur. Als voorbeeld noemt hij de drakenbloedplant. 'Ik merkte dat mensen die telkens vastgrepen, als een houvast, maar als ik ze ernaar vroeg, zeiden ze dat het gewoon een plant is.' Toen begreep Goslinga wat de zendelingen hadden bedoeld die schreven 'er is iets in dit volk wat we niet begrijpen'. Goslinga wilde weten hoe de oorspronkelijke Torajacultuur vervlochten is geraakt met het christendom.Tijdens zijn reis zag hij dat traditioneel vlechtwerk nog steeds een onderdeel van de cultuur is. In zijn boek Aluk to Dolo (De weg van de voorouders) toont hij voorbeelden daarvan: manden, ballen, sieraden en doosjes, gemaakt van rotan, bamboe en palmbladeren.<br><br>Nog altijd vlechten de Toraja's zit- en slaapmatten. Meer rituele voorwerpen, zoals duivelbanners, zijn in de loop van de tijd in onbruik geraakt. 'De priesters gebruikten die om het kwaad te bezweren of af te wenden', vertelt Goslinga. 'Door een haar in een gevlochten popje te weven werd de kwade geest op een dwaalspoor gebracht. Het popje werd daarna in het woud weggegooid, in de hoop dat het kwaad niet meer zou terugkeren.'<br><br>Terug in zijn studio is Goslinga de vlechtwerken gaan namaken. 'Ik voelde een parallel met mijn opa, die de taal van de Toraja's moest leren om hen te begrijpen. Het vlechtwerk was voor mij een ingang om terug te kunnen keren naar de ""oude cultuur"" en antwoorden te krijgen over de samenleving van de Toraja's voor de komst van de Nederlanders. Mijn onderzoek is dus niet alleen gericht op de manier van vlechten maar ook op het gebruik van het object in de samenleving. Om tot een sluitend verhaal te komen in dit project was het ook belangrijk om beeld en verhaal te kunnen verenigen.'<br><br>publicatie<br><br>Het boek Aluk to Dolo, van fotograaf Ringel Goslinga, is uitgegeven door The Eriskay Connection.<br><br>",Het Financieele Dagblad
2025-03-01,Zaterdag 01 Mrt 2025,De zombies rukken op,"Het leven hangt van teleurstellingen en ontgoochelingen aan elkaar. Bijvoorbeeld: je koopt een bos bloemen en de reactie is niet: 'Wat aardig', maar: 'Ja, dan moet ik ergens een vaas vandaan zien te halen.' Dit is nog erger dan: 'Maar weet je hoeveel bestrijdingsmiddelen daarvoor nodig waren'. Daar valt tenminste nog principiële logica in te ontdekken.<br><br>Ja, ontgoochelingen dus. Waarom komt bijvoorbeeld Elon Musk zo vaak voorbij in je timeline? Voor zover bekend is bij jou geen neurochip geïmplanteerd, zwijg je op X, rijd je geen Tesla en heb je geen geld voor een ticket naar Mars. Maar dan zit je bij een persconferentie van de Duitse centrale bank (dik beton, superkluizen, zekerheid) en dan krijgt president Nagel de vraag of het goud van de Bundesbank in New York nog wel veilig ligt. 'Stel dat Elon Musk en zijn stagiairs daar langsgaan ...', vraagt een collega. 'Ik heb er geen slapeloze nachten van', zegt president Nagel glimlachend. Maar iedereen begrijpt de vraag. Want in de VS is bij het uitwonen van de overheid door Musk en Trump het ondenkbare denkbaar. Musk zelf leek deze week erg geïnspireerd door de film The Sixth Sense (cruciale zin: 'I see dead people') en de zombieserie The Walking Dead. Want in het personeelsbestand van de overheid, dat hij aan het uitkammen is, zitten overleden ambtenaren, beweerde hij woensdag. Bewijzen waren er niet, maar het was een mooi verhaal, zoals wij die ook in Europa hebben, u weet wel, van die Italianen die op hun 27ste een gehandicaptenuitkering krijgen terwijl ze hinderlijk blijven rondscheuren op hun scooters. Dat soort verhalen blijft altijd hangen in het collectieve brein. Gewoon, omdat we bizarre dingen wíllen geloven, ons willen opwinden of omdat mensen raar zijn. Technisch gesproken is het tegenwoordig makkelijker om zin en onzin te scheiden, dat wil zeggen dat wijsheid en wetenschap beter ontsloten zijn. Maar helaas is de waarheid een markt - met verschillende aanbieders - en blijft geloof ratio in de weg zitten. Nou is het gevoel dat de wereld betere tijden heeft gekend, van alle tijden. Devo, een Amerikaanse newwaveband die begin jaren tachtig een paar hits scoorde in de Verenigde Staten, ontleent zijn naam aan het idee dat de samenleving last heeft van de-evolutie: neergang door decadentie, consumentisme en mechanisatie. Destijds trokken Devo's rare hoofddeksels en dito pakken meer aandacht dan de cryptische teksten. Maar deze sombere zinnetjes uit Freedom of Choice (1980) intrigeren: 'Freedom of choice is what you got. Freedom from choice is what you want.' Mensen 'zijn liever niet vrij, ze krijgen liever van anderen te horen wat ze moeten doen', zei Jerry Casale van Devo in 2003 in een interview. Niet alleen bij de keuze voor welk merk, ook bij democratische keuzes die eigenlijk breinactie vergen. Dat verklaart het kuddegedrag waar velen van ons last van hebben. Zo ageren conservatieve politici in de VS en Europa met onze instemming al een tijdje fel tegen 'links' en tegen 'woke' (jaja, wokisten ageren ook, rustig, mensen). Een pijnlijk voorbeeld komt nu van de Duitse christendemocraten, die vragen stellen over overheidssteun die de Oma's tegen Rechts krijgen. Op zich is er moed nodig om te ageren tegen oma's; in dit geval gaat het om ouderen die de straat opgingen om te betogen tegen extreemrechts. Is dat wel koosjer, vraagt CDU/CSU? Want enkele afdelingen van de oma's kregen wat grijpstuivers uit een potje voor versterking van de democratie. Foei, dan zou je niet aan 'politiek' mogen doen! Voorheen vonden christendemocraten een vitaal maatschappelijk middenveld van belang. Maar nu niet meer. Is dat omdat de oma's een mening hebben die de CDU/CSU niet past? Zoals gezegd, dit soort gedrag zie je ook in de VS. Niet in de pas lopen kost geld. Zie Jeff Bezos, die bepaalde meningen weert van de opiniepagina's van zijn krant, The Washington Post, omdat hij Trumps rancune vreest als zijn Amazon aast op overheidsopdrachten. 'Democracy dies in darkness' is de slogan van die krant. Hij is feitelijk onjuist; bij Bezos sterft de democratie in het tl-licht van de financiële administratie. Ondertussen negeren lieden als Musk echte problemen en patsen ze met kettingzagen. Die genereren geen oplossingen, maar wel sloop van rechten en zekerheden, en uiteindelijk ontgoocheling. Zo gaat dat, als de democratie verandert in een zombiecratie.<br><br>In de VS is bij het uitwonen van de overheid door Musk en Trump het ondenkbare denkbaar<br><br>Han Dirk Hekking is correspondent Duitsland voor Het Financieele Dagblad.<br><br>",Het Financieele Dagblad
2025-03-01,Zaterdag 01 Mrt 2025,"Diversiteit en inclusie leveren bedrijven misschien geen geld op, maar wél jong talent","Geen morele plicht<br><br>Donald Trump verklaarde bij zijn herintrede in het Witte Huis het diversiteitsbeleid ten einde. Deloitte US en Accenture besloten er prompt mee te stoppen. Tegelijkertijd daagt de vergrijzing werkgevers uit om jong talent aan zich te binden, een generatie die meer oog heeft voor sociale rechtvaardigheid. Het FD vroeg honderd studenten of de tijd van diversiteitsbeleid echt voorbij is, en we 'gewoon' weer geld moeten gaan verdienen.<br><br>Als diversiteit winst opleverde, zouden bedrijven er niet mee stoppen, nu er een economische recessie dreigt. Toch klampen sommige bedrijven zich vast aan diversiteit alsof het hun morele plicht is. Maar moraliteit betaalt de rekeningen niet. <br><br>Diversiteitsbeleid is de avocadotoast onder de bedrijfsstrategieën: een hype die lekker voelt, maar weinig voedzaam is. De economie steunt niet op 'gevoelens van inclusie' maar op productiviteit. Bedrijven maken geen politieke keuzes, ze reageren op de economische realiteit. Bezuinigingen dwingen tot scherpe afwegingen. Voorstanders van diversiteitsbeleid zeggen dat het talent aantrekt. Welk talent? Starters die willen doorgroeien, kiezen voor een competitieve werkomgeving. Talent gedijt in een sterk team dat draait op discipline, het incasseren van feedback en het leren van fouten. In tijden van economische bloei kun je personeel selecteren op representativiteit. Inclusiviteit bereik je niet met quota, maar met economische groei. Zo profiteert iedereen als bedrijven winst maken, banen creëren en belasting afdragen. <br><br>Morris Meijer studeert geschiedenis aan de Universiteit Leiden.<br><br>Het afzwakken van diversiteitsbeleid -- wat veel bedrijven in Amerika doen sinds Trump weer president is - ondermijnt de vooruitgang op het gebied van gelijkheid en inclusie, en brengt de toekomstbestendigheid van organisaties in gevaar.<br><br>Uit een langlopend onderzoek van McKinsey blijkt dat bedrijven met een gevarieerd managementteam tot 39% meer winst maken op jaarbasis dan bedrijven met een homogeen managementteam. Ook blijkt uit hetzelfde onderzoek dat diversiteit binnen een organisatie leidt tot een hoger niveau van tevredenheid onder werknemers, wat van belang is om het personeelsverloop te verminderen. Voor jongeren die nu de arbeidsmarkt betreden, is diversiteit en inclusie een belangrijk thema. Willen bedrijven jonge talenten binnenhalen, dan moeten ze vasthouden aan een diversiteitsbeleid. Voor toekomstgerichtheid is inclusiviteit belangrijk, en hopelijk is de tijd van diversiteitsbeleid nog lang niet voorbij.<br><br>Elise Schermers studeert International Affairs aan de Hertie School of Governance in Berlijn.<br><br>Diversiteit is belangrijk, maar moet niet het ultieme doel zijn. Een strategische benadering waarin prestaties en inclusie hand in hand gaan, biedt de beste garantie op duurzame groei.<br><br>Onder studenten in deze tijd zijn meer lhbti+'ers, mensen met een migratieachtergrond en vrouwen dan ooit tevoren. In combinatie met schaarste op de arbeidsmarkt betekent dit dat bedrijven niet om diversiteit heen kunnen. Bedrijven met gevarieerde teams presteren beter omdat meer perspectieven leiden tot innovatie, betere besluitvorming en een sterkere bedrijfscultuur. In een krappe arbeidsmarkt is inclusief beleid cruciaal om talent aan te trekken én te behouden. De echte vraag is niet of we diversiteit moeten laten varen, maar hoe we het slim inzetten als onderdeel van een bredere strategie. In economisch uitdagende tijden, zoals nu, moeten bedrijven slimmer en innovatiever opereren. Misschien brengen Deloitte US en Accenture binnenkort een rapport uit waarin ze zichzelf adviseren om hun besluit terug te draaien, uiteraard na drie maanden onderzoek en een flinke factuur.<br><br>Arman Sajjadi studeert management van de publieke sector aan de Universiteit Leiden.<br><br>De discussie over diversiteitsbeleid is een symptoom van de groeipijn van emancipatie en van een tijdsgewricht dat bol staat van vreemdelingenhaat.<br><br>Het is op dit moment touwtrekken tussen grote bedrijven en overheden. En de bedrijven lijken aan de winnende hand: zij werden de afgelopen decennia machtiger. Het uitvergrote voorbeeld hiervan zien we met Elon Musk in de VS. De acties van grote bedrijven sijpelen door in de samenleving. Als er enkel Oliviers - of andere 'zevenvinkers' - werken bij de grote consultants, dan is het ook logisch dat hun belangen naar voren worden geschoven. Zij weten echter vaak niet hoe het is om een abortus te plegen, te vluchten vanuit een ander land, of om geweld te ervaren om wie je bent; ze missen minstens de helft van de menselijke ervaring. Daar kunnen zij niets aan doen, maar dat betekent wel dat er een gat ontstaat in de beleidsvoering. Representatie is dus ook in het bedrijfsleven een absolute must. Kapitaal is het equivalent van invloed; wie in deze bedrijven met de scepter zwaait, heeft dus veel macht. Het einde van diversiteitsbeleid is daarom pas nabij als het zijn doel heeft gediend, en minderheden evengoed een plek aan tafel hebben.<br><br>Anna Petram studeert International Relations aan de Universiteit Leiden.<br><br>Grote bedrijven gebruiken diversiteitsbeleid om aan (potentiële) werknemers te laten zien dat iedereen welkom is. Maar waar de een zich verwelkomd voelt, ervaart de ander dit als geforceerd en wekt het angst voor discriminatie op.<br><br>Maar in de discussie over wat wel en niet hoort, wordt vaak een misvatting aangehaald, namelijk de invloed die diversiteit heeft op financiële prestaties. Er zijn tientallen wetenschappelijke artikelen te vinden over dit onderwerp, die voortkomen uit onderzoek in allerlei verschillende industrieën. De resultaten van deze studies zijn vaak positief of onbeduidend, en maar zeer zelden negatief. Een reële benadering zou in deze discussie dus de voorkeur hebben boven een morele, al betwijfel ik of dat iets aan het standpunt van onder anderen Donald Trump zal veranderen.<br><br>Sjoek Oosting studeert Cultural Economics & Entrepreneurship aan de Erasmus Universiteit Rotterdam.<br><br>Donald Trump vaardigde sinds zijn herintrede in het Witte Huis tal van decreten uit, ook om een einde te maken aan diversiteitsbeleid. Volgens deze president en andere critici moeten de verdiensten van het bedrijfsleven weer voorop staan, zijn antidiscriminatiemaatregelen discriminerend, en biedt het weinig voordelen, terwijl rapporten er toch op wijzen dat meer aandacht voor diversiteit helpt om personeelsverloop te minimaliseren en kosten te verlagen, onder meer voor werving en training. Daarbij presteren bedrijven met een gevarieerd personeelsbestand beter dan hun concurrenten; zo kan genderdiversiteit leiden tot 25% hogere winsten en etnische diversiteit tot 36%, de uiteenlopende perspectieven die bijdragen aan creatieve oplossingen nog buiten beschouwing gelaten.<br><br>Investeringen in diversiteit zijn kostbaar maar betalen zich terug door de prestaties en innovatiekracht van bedrijven te vergroten. Als diversiteitsbeleid stopt, zijn alle economische en sociale inspanningen tot nog toe vergeefs geweest.<br><br>Damla Yurt studeert bestuurskunde aan de Radboud Universiteit Nijmegen.<br><br>Dat diversiteit de prestaties van een bedrijf bevordert, is niet bewezen.<br><br>Die bewering komt voort uit rapporten van McKinsey, die onder de leus 'the business case for diversity' worden gepromoot. Misleidend, want in de rapporten zelf spreekt McKinsey slechts van een correlatie tussen diversiteit (in geslacht en etniciteit) en winst. Het kan dus evengoed zo zijn dat hogere winsten leiden tot meer middelen voor diversiteitsbeleid. De correlatie staat overigens op losse schroeven. Onderzoekers repliceerden de McKinsey-studie op S&P 500-bedrijven en vonden geen significant verband. Dat verbaast niet, want de stelling is op simplistisch gedachtegoed gebaseerd. De kleur van je huid of de hoogte van je stem zegt weinig over je talenten en karakter. Ook de verfijndere gedachte dat een diversiteit aan wereldbeelden leidt tot betere prestaties, is vermoedelijk maar deels juist. Ja, waar het resulteert in completere strategieën. Nee, waar het zorgt voor wantrouwen en conflict. Het verlies van dit meritocratische argument moet diversiteitsbeleid terugbrengen naar de kern: het zoeken naar talent in vaak vergeten groepen en hen volwaardig omarmen. Diversiteit en inclusie gelden te vaak wél voor de één en verrassend genoeg niet voor de ander. Dergelijk in beleid verankerde uitsluiting komt uiteindelijk niemand ten goede.<br><br>Bram Leferink op Reinink studeert International Affairs aan Johns Hopkins University School of Advanced International Studies.<br><br>Het idee van de meritocratie - waarin je beloond wordt op basis van inzet en talent - klinkt eerlijk. In een ideale wereld zouden afkomst, geslacht en sociale achtergrond geen rol spelen in iemands kansen.<br><br>In de praktijk werken 'objectieve' selectiecriteria vaak onbewust in het voordeel van bepaalde groepen. Assessments, sollicitatieprocedures en ook de definitie van 'geschiktheid' zijn cultureel gekleurd. Dat betekent niet dat diversiteitsbeleid een eeuwigdurende noodzaak is, maar wél dat we nog niet in een volledig meritocratische samenleving leven. Bedrijven die diversiteit en inclusie loslaten, lopen het risico talent mis te lopen. In een krappe arbeidsmarkt kan een gevarieerd personeelsbeleid dan ook een concurrentievoordeel zijn. De focus moet niet liggen op óf diversiteitsbeleid moet blijven bestaan, maar op hóé we gelijke kansen creëren. Want als een meritocratie het doel is, moeten we erkennen dat er nog obstakels zijn die talentvolle mensen onterecht tegenhouden.<br><br>Judith Diepstraten studeert geneeskunde aan de Erasmus Universiteit Rotterdam.<br><br>Na het kussen van de ring van Donald Trump door leiders van big tech, is nu de rest van het bedrijfsleven aan de beurt. Dat een aantal multinationals al klakkeloos kiest om diversiteitsbeleid af te schaffen, illustreert een zorgwekkende trend van groeiende bemoeienis van de Amerikaanse overheid met het bedrijfsleven.<br><br>Zo zwichtte Deloitte US onlangs onder de druk van de regering-Trump om hun diversiteitsbeleid overboord te gooien. De Amerikaanse tak van Deloitte is goed voor $3,2 mrd aan overheidscontracten, en riskeerde deze te verliezen. Het is een ommekeer van jewelste. Het afgelopen decennium zag het bedrijfsleven juist steeds meer het belang in van effectief diversiteitsbeleid. Er komt de aankomende jaren een generatie young professionals de arbeidsmarkt op voor wie sociale veiligheid op de werkvloer een belangrijke rol speelt. Effectief diversiteitsbeleid is hier een essentieel onderdeel van en veel bedrijven zoeken al jaren wanhopig naar een manier om dit vorm te geven. Het zou het bedrijfsleven sieren als ze weerstand biedt tegen een regime dat erop uit is de democratische rechtsstaat uit te hollen, in plaats van zich te laten chanteren in het belang van het eigen winstbejag. Tegelijkertijd biedt dit het Europese bedrijfsleven juist een kans zich te profileren als een vrijhaven voor democratische waarden in het bedrijfsleven.<br><br>Raphaël Dobbelstein studeert International Relations aan de Universiteit Leiden.<br><br>Diversiteitsbeleid opgeven voor kortetermijnwinst? Daarmee zetten bedrijven zichzelf op lange termijn buitenspel.<br><br>Normen en waarden zijn de bouwstenen van een gezonde bedrijfscultuur. Het afzwakken van diversiteitsbeleid ondermijnt de normen en waarden, waarmee bedrijven juist pronkten. Maar bij het maken van deze keuze vergeten bedrijven de haken en ogen van het terugschroeven. De omslag schaadt allereerst de geloofwaardigheid; het laat financiële belangen prevaleren. Jong talent heeft een voorkeur om in een inclusieve omgeving te werken, waar waarden en een positieve impact centraal staan; onderzoek door Deloitte bevestigt dit. In de war for talent staan de concurrenten te popelen om dit hoogopgeleide talent te ontvangen. Bedrijven die nu zwichten voor politieke druk hebben de kans om de nieuwe generatie leiders te verliezen. Een verlies van talent vertaalt zich uiteindelijk in verlies van klanten en resultaten. Zo zetten deze bedrijven hun eigen toekomst op het spel.<br><br>Tim Vermeijden studeert Biomedical Engineering aan de TU Delft.<br><br>Hoewel het afschaffen van het diversiteitsbeleid door allerlei bedrijven voelt als een enorme aardverschuiving in de waarden en doelstellingen van deze kantoren, verandert er in de praktijk vrij weinig.  <br><br>Diversiteitsbeleid heeft voor kantoren een instrumentele waarde. Het dient als inclusieve marketing, om zo hun imago te verbeteren en aantrekkelijker te worden voor potentiële werknemers en klanten. Nu het belang van diversiteit en inclusiviteit in onze samenleving afneemt, is het minder noodzakelijk voor bedrijven om te investeren in een inclusief profiel. Ze streefden nooit naar een hogere diversiteit om de intrinsieke waarde ervan. Bedrijven worden nu eenmaal gestuurd door economische prikkels, en dat is juist noodzakelijk om te overleven. Dat betekent niet dat de problemen zijn opgelost. Er is nog steeds zeer veel ongelijkheid in de samenleving, die aan de basis staat van allerlei kloven. Toch is het aanpakken van deze problemen een taak voor de politiek, en niet voor bedrijven; daar kunnen we de verantwoordelijkheid voor sociale veranderingen niet leggen. Bedrijven moeten zich weer concentreren op geld verdienen; iets wat zij overigens altijd al deden.<br><br>Arno Vos studeert internationale politiek en filosofie aan de Universiteit Leiden.<br><br>Vervolg op pagina 29<br><br>Vervolg van pagina 27<br><br>",Het Financieele Dagblad
2025-03-01,Zaterdag 01 Mrt 2025,Duizendpoot gezocht: wie wordt de volgende DNB-president?,"Drie veelgenoemde namen<br><br>President van De Nederlandsche Bank Klaas Knot is bezig aan de laatste maanden van zijn tweede termijn. Het FD inventariseerde de belangrijkste kandidaten voor zijn opvolging. Wordt het een monetaire zwaargewicht of iemand die goed ligt in politiek Den Haag? <br><br>Bijna veertien jaar geleden gingen De Nederlandsche Bank en het kabinet rollend over straat bij de opvolging van DNB-president Nout Wellink. Na de kredietcrisis wilde Den Haag een bestuurder van buiten, terwijl DNB de zinnen zette op Lex Hoogduin. Steeds meer namen vielen af, en uiteindelijk werd de talentvolle topambtenaar Klaas Knot (toen 44) de verrassende opvolger van Wellink.<br><br>Vanaf vandaag heeft Knot zelf nog maar 122 dagen te gaan tot het einde van zijn laatste termijn. Iedereen wil nu de ellende van 2011 voorkomen. Minister van Financiën Eelco Heinen stuurde een uitgebreide profielschets naar de Tweede Kamer en er is een headhunter ingehuurd, naar verluidt het bekende bureau Egon Zehnder. Uiteindelijk draagt de raad van commissarissen (rvc) ten minste drie kandidaten voor. In de tussentijd houden het ministerie en de rvc contact, aldus Heinen.  Er staan niettemin veel vragen open. Wordt het een monetaire zwaargewicht met wie Nederland bij de Europese Centrale Bank gewicht in de schaal legt, of wil het kabinet vooral een kandidaat met 'politiek-bestuurlijke sensitiviteit'? Iemand, dus, die niet te hard de confrontatie met Den Haag zoekt. En wordt het voor het eerst een vrouw?<br><br>Van de drie namen die veel rondzingen, werken er twee bij DNB zelf: directieleden Gita Salden (56) en Olaf Sleijpen (54). De derde is Laura van Geest (62), voorzitter van de Autoriteit Financiële Markten, eerder onder meer directeur van het Centraal Planbureau en thesaurier-generaal (schatkistbewaarder) bij Financiën.<br><br>Salden kent net als Van Geest een lange staat van dienst bij dat ministerie en was in 2008 nauw betrokken bij de redding van ABN Amro. In 2011 volgde zij Knot op als Directeur Financiële Markten en plaatsvervangend thesaurier-generaal. Via een tussenstop bij BNG Bank trad Salden in 2024 toe tot de DNB-directie als toezichthouder op de verzekeraars en pensioenfondsen. Waar de wortels van Van Geest en Salden buiten DNB liggen, groeide Sleijpen juist op aan het Amsterdamse Frederiks­plein. De directeur monetaire zaken, tevens plaatsvervanger van Knot, startte in 1993 bij DNB en was vanaf 2001 adviseur van ECB-president Wim Duisenberg. Sleijpen, gepromoveerd monetair econoom, werkte zes jaar bij pensioenreuzen ABP en APG en keerde in 2011 terug bij DNB. Sinds 2020 zit hij in de directie. Voor Van Geest is het qua leeftijd lastiger om twee termijnen vol te maken, iets wat wel gebruikelijk is. Salden heeft als nadeel dat ze geen monetair expert is. Daar staat tegenover dat Sleijpen nooit bij Financiën heeft gewerkt, iets wat de laatste DNB-presidenten altijd wel deden.<br><br>'Ik denk dat er een grote kans is dat het een vrouw wordt', zegt Carsten Brzeski, hoofd Macro bij ING Research en de enige die publiek iets over namen wil zeggen. De ECB-watcher werkte als jonge ambtenaar bij Financiën toen Van Geest en Salden daar ook zaten. 'Ik denk automatisch aan Van Geest. Zij kan het intellectueel zeker aan, als ze het wil. Bij de andere twee denk ik vanwege de grotere kans op een vrouw eerder aan Gita dan aan Olaf Sleijpen.' <br><br>Het hangt er volgens Brzeski vanaf hoe breed de rvc en Financiën hun net uitwerpen. Zo worden hoofdeconomen Sandra Phlippen (ABN Amro), Marieke Blom (ING) en Barbara Baarsma (PwC) genoemd als outsiders. Hardop denkend, komt Brzeski zelf met Focco Vijselaar en Maarten Verwey als mogelijke dark horses op de proppen. Beiden hebben een verleden als topambtenaar bij Financiën. Vijselaar werkte ook bij DNB en de ECB en is algemeen directeur bij VNO-NCW. Verwey heeft al jaren een topfunctie bij de Europese Commissie.  'Een belangrijke vraag is hoeveel invloed Nederland wil hebben in Frankfurt', stelt Brzeski. 'Weegt het zwaar of iemand het politieke spel in Den Haag goed begrijpt, of wil men dat de impact bij de ECB zo groot mogelijk is? Nederland is daar te groot voor de kleine landen en te klein voor de grote landen. Om op een hoger niveau mee te spelen, moet je echt met kwaliteit komen. Zelfs bij Klaas Knot duurde het even voordat hij steeg in de pikorde.'<br><br>Hoogleraar economie Jakob de Haan van de Rijksuniversiteit Groningen - promotor van zowel Knot als Sleijpen - wil niet aan het namenspel meedoen. Hij noemt het proces al niet makkelijk door de kabinetssamenstelling. 'Sommige partijen hebben de neiging met detailvragen te komen, inclusief discussies over personen, en dat is niet wat je wilt. Als namen op straat liggen, beschadigt het personen altijd en het is niet goed voor DNB.'<br><br>Wat inhoud betreft, ziet De Haan het liefst iemand die er direct staat in Frankfurt. 'Om een rol te kunnen spelen, moet een president goed ingevoerd zijn in monetaire theorie en monetair beleid. Knot is invloedrijk. Dat is omdat hij er al lang zit en omdat hij weet waar hij het over heeft. Als iemand die kennis niet heeft, kan die via een steile leercurve opgebouwd worden. Het is alleen beter als iemand, indien mogelijk, dat niet hoeft te doen.'<br><br>Een bron in de omgeving van DNB noemt de uitgebreide profielschets een rookgordijn. 'Er wordt van alles opgeschreven, maar het kabinet zal de keuze maken. De moderne manier van benoemen is iemand met een laag politiek profiel neerzetten die niet in de weg loopt. Dat geldt voor al die posities.' Onderzoek Belangrijker dan de persoon is volgens de bron hoe DNB zich weer gaat onderscheiden, bijvoorbeeld met onderzoek. Onderscheidend vermogen is in zijn ogen bepalend voor de daadwerkelijke invloed van Nederland in Frankfurt. 'Ik ben dan ook verbijsterd dat DNB vorig jaar de onderzoeksafdeling heeft opgeheven. Kijk naar hoe regionale centrale banken in de VS zich specialiseren met onderzoek of data. Dan wordt er naar je geluisterd. Die vraag zal de politiek zich alleen niet stellen. Die wil voorspelbaarheid.'<br><br>De opmerking over onderzoek snijdt een belangrijk thema aan. Naast de deelname aan ECB-vergaderingen en internationale fora, zijn Knot en zijn opvolger verantwoordelijk voor het reilen en zeilen van DNB zelf. En voor de nieuwe president is er werk aan de winkel, constateert hoogleraar Casper de Vries van de Erasmus Universiteit. Hij ziet graag meer initiatief en wijst op de noodzaak van een Europese bankenunie, met grensoverschrijdende overnames en een werkelijk Europees toezicht. 'Ik mis op dat terrein voorzetten van DNB.' Hij noemt de Nederlandse banken een overnamekandidaat. 'Dan kun je maar beter voorbereid zijn. Reken eens uit hoe groot banken in Europa mogen zijn zonder dat er monopolieproblemen ontstaan. Ik zie op dit vlak weinig van DNB.' Ook in het toezicht opereert DNB stug, stelt De Vries. De centrale bank bleef bij het toezicht op banken en pensioenfondsen in dezelfde groef hangen, ook als een beleidsaanpassing nodig was.<br><br>Als straks de opvolger bekend is, ligt nog één vraagstuk open. Wat gaat Knot zelf doen? Volgens oud-DNB-president Nout Wellink wreekt het zich dat in 2010 is besloten het presidentschap wettelijk tot twee keer zeven jaar te beperken. 'Als we naar de Nederlandse context kijken, was Duisenberg volgens de huidige regels nooit ECB-president geworden. Dan was hij veertien jaar DNB-president geweest, uit beeld verdwenen en pas daarna zou de positie van ECB-president zijn ingevuld.' <br><br>Knot is voorzitter van de Financial Stability Board en had dat kunnen blijven in het Nederlands belang, zegt Wellink. 'Voorheen had een informele afspraak over een extra halve termijn gemaakt kunnen worden. Dat is onmogelijk gemaakt door te bepalen dat onder alle omstandigheden veertien jaar genoeg is.'  De opmerking van Wellink is relevant vanwege de opvolging van ECB-president Christine Lagarde, eind 2027. Knot wordt nu als een kandidaat gezien. Maar er zit een erg lange periode tussen het einde van zijn termijn en die van Lagarde. Een onfortuinlijke erfenis van de verzuurde verhoudingen veertien jaar geleden. <br><br>Met medewerking van Pieter Couwenbergh en Martijn Pols<br><br>1990-2013 Ministerie van Financiën, onder meer thesauriergeneraal en directeurgeneraal Rijksbegroting<br><br>1993-2001 DNB, diverse functies<br><br>1992-2018 Ministerie van Financiën, onder meer crisismanager, directeur financiële markten en plaatsvervangend thesaurier-generaal<br><br>Arend Clahsen is redacteur van Het Financieele Dagblad.<br><br>",Het Financieele Dagblad
2025-03-01,Zaterdag 01 Mrt 2025,EU en India willen voor eind 2025 vrijhandelsverdrag,"India en de Europese Unie zijn gisteren overeengekomen tegen het einde van het jaar een vrijhandelsverdrag te sluiten. De Amerikaanse president dreigt met hogere invoertarieven voor de Europese Unie en India.<br><br>Van onze redacteur<br><br>Amsterdam<br><br>De aankondiging dat India en de EU van plan zijn een vrijhandelsverdrag te sluiten, werd gedaan door de Indiase premier Narendra Modi en de voorzitter van de Europese Commissie, Ursula von der Leyen.<br><br>De gesprekken over een vrijhandelsverdrag tussen India en de EU werden in 2021 hervat, nadat ze acht jaar hadden stilgelegen. 'We hebben een blauwdruk opgesteld voor samenwerking op het gebied van handel, technologie, investeringen, innovatie, groene groei, veiligheid, vaardigheden en mobiliteit', zei Modi, die eraan toevoegde zijn ambtenaren de opdracht te hebben gegeven de deal voor het einde van het jaar te sluiten. India geldt als een van de meest beschermde markten ter wereld. Dat weerhoudt de Europese Unie er niet van te handelen met dit land en vice versa. De EU is India's grootste handelspartner in goederen, met een wederzijdse groei van ongeveer 90% in het afgelopen decennium, tot circa €130 mrd. Het is onduidelijk met welke concessies India komt om Europese goederen en investeringen toe te staan. Maar Von der Leyen riep gisteren op tot een 'ambitieuze' handels- en investeringsdeal die industrieën zou kunnen omvatten van batterijen en farmacie tot halfgeleiders, groene waterstof en defensie. Von der Leyen stond voorafgaand aan haar ontmoeting met Modi stil bij de door de VS aangewakkerde handelsspanningen in de wereld. 'We lopen allebei het risico te verliezen in een wereld van invloedssferen en isolationisme, en we hebben allebei baat bij een wereld waarin wordt samengewerkt', zei ze. Ze noemde hierbij de VS en president Trump niet bij naam. 'Deze wereld zit vol gevaren. Maar ik geloof dat deze moderne versie van grootmachtencompetitie ook een kans is voor Europa en India om hun partnerschap opnieuw vorm te geven.' Om tot afspraken te komen moeten beide handelsblokken nog wel wat hobbels nemen. Een deal werd jarenlang uitgesteld door de terughoudendheid van New Delhi om heffingen op sommige terreinen te verlagen, terwijl de Europese Unie terughoudend bleek bij het versoepelen van visumbeperkingen voor Indiase professionals. De EU wil dat India heffingen van meer dan 100% verlaagt op Europese auto's, whiskey en wijn. India streeft naar meer toegang voor zijn goedkopere medicijnen en chemicaliën op de EU-markt. Ook wil het lagere heffingen op de export van textiel, kleding en lederwaren. Het verzet zich ook tegen een voorstel van de EU om vanaf januari 2026 heffingen van 20% tot 35% vast te stellen op koolstofrijke goederen, waaronder staal, aluminium en cement. 'Het zal niet makkelijk zijn om de vrijhandelsbesprekingen af ​​te ronden, tenzij India akkoord gaat met drastische verlaging van heffingen op auto's en andere producten die de binnenlandse industrie kunnen raken', zei Ajay Srivastava van de Indiase denktank Global Trade Initiative tegenover persbureau Reuters.<br><br>'We riskeren allebei te verliezen door isolationisme, we hebben baat bij samenwerking'<br><br>",Het Financieele Dagblad
2025-03-01,Zaterdag 01 Mrt 2025,Erratum,In het artikel 'Mobiele bemoeial' in FD Persoonlijk van dit weekend (vanaf pagina 48) staat dat het pakket Europese veiligheidsregels (GSR2) komende juli wordt ingevoerd. Dit behelst onder meer een waarschuwing met signaal bij nieuwe auto's wanneer te snel gereden wordt. Dat is onjuist. De invoering vond plaats in juli vorig jaar.<br><br>,Het Financieele Dagblad
2025-03-01,Zaterdag 01 Mrt 2025,Europese markt laat zich niet van de wijs brengen,"Princeton-hoogleraar Paul Krugman vatte het treffend samen: 'Chaos is bad for business'. Het Witte Huis creëert een ongelooflijke hoeveelheid onzekerheid over het Amerikaanse beleid, stelde hij gisteren op zijn blog, en dat heeft een enorme impact, zowel op individuele Amerikanen als op het Amerikaanse bedrijfsleven.<br><br>Marcel de Boer<br><br>Amsterdam<br><br>Komen er nu wel of niet hoge heffingen op importen uit Mexico, Canada en binnenkort Europa? Blijft de overheid nog wel functioneren nu Elon Musk een kettingzaag in handen is gedrukt? Komt er sowieso niet een shutdownals een eerder akkoord in het Amerikaanse Congres over het schuldenplafond op 14 maart afloopt? En wat te denken van die wilde plannen om houders van kortlopende staatsleningen te dwingen hun obligaties in te ruilen voor leningen met looptijden van honderd jaar? Bestempelen kredietbeoordelaars dit niet als wanbetaling?<br><br>Burgers en beleggers zien de Amerikaanse economie al verslechteren en de inflatie oplopen, zo blijkt uit verschillende peilingen. En dat trekt een wissel op de markten, waar het enthousiasme voor het beleid van de president verpietert. Gisteren, bij het sluiten van de handel in Europa, stond de S&P 500 ruim 4% lager dan een week eerder. De graadmeter is daarmee terug op het niveau van 5 november, toen de Republikein zijn verkiezingszege boekte. Ondertussen halen steeds meer Europese beleggers er hun schouders over op. Ze lijken te denken dat Europa zichzelf wel heruitvindt en hebben vooral oog voor de meevallende kwartaalcijfers die beursgenoteerde bedrijven deze weken publiceren. In België waren het bijvoorbeeld bierbrouwer AB InBev en baggeraar Deme die positief verrasten en daarmee de BEL 20 naar het hoogste niveau sinds 2007 duwden. Op zijn beurt scherpte de brede Stoxx 600 deze week alweer voor de dertiende keer dit jaar zijn alltime high aan. De verkapte dreiging van Trump om met zowel Mexico, Canada, de Europese Unie als China een handelsoorlog te beginnen, kostte de pan-Europese index donderdag en gisteren niet meer dan een paar punten. Uiteindelijk sloot de Stoxx 600 de week 0,5% hoger af, waarmee de tiende weekwinst op rij werd gerealiseerd. Sinds de jaarwisseling zijn de aandelen in Europa al bijna 10% gestegen, terwijl die in de VS een nipt verlies moeten toestaan. Europa moet het, als het zijn grote vriend kwijt is, zelf doen, te beginnen met forse investeringen in defensie. Volgens investeringsstrateeg Mark Dowding van RBC Blue Bay wordt er in de markt gespeculeerd op een speciaal Europees fonds, dat over een periode van drie jaar €500 mrd  aan investeringen mogelijk moet maken. De Europese defensieaandelen gingen er deze week alvast gemiddeld ruim 8% op vooruit. Ondertussen had de Europese techsector wel degelijk last van de verzurende stemming in de VS. Zijn de waarderingen van de Magnificent Seven niet te hoog opgelopen, vroegen beleggers zich af, met name nadat chipmaker Nvidia inzage in de boeken had gegeven. Omdat de resultaten over het vierde kwartaal minder uitzonderlijk waren dan gehoopt, knalde het aandeel omlaag. Gistermiddag stond Nvidia - in de afgelopen twee jaar toch de grootste winnaar van het enthousiasme over AI - ruim 10% lager dan eind vorige week. De somberte rond tech was voelbaar binnen de techzware AEX. Besi, ASM en ASML verloren tot 11% van hun waarde en mede daardoor bleef de Amsterdamse hoofdindex met een min van 1,7% duidelijk achter bij die van de andere beurssteden van Europa. De Midkap en de AScX hadden er weinig last van. De middelgrote en kleine fondsen gingen er gemiddeld bijna 2% op vooruit. De Midkap profiteerde vooral van de 56% koerswinst van Just Eat Takeaway. De maaltijdbezorger ontving deze week een vriendelijk bod van Prosus van €4,1 mrd. De investeringsmaatschappij, lid van de AEX, sloot de week bijna 9% lager af. Dé blikvanger op het Damrak was evenwel Wolters Kluwer. De uitgever verloor ruim 14% op de aankondiging van het vertrek van Nancy McKinstry - in februari 2026. De Amerikaanse trad in 2003 aan bij de uitgever. Sindsdien is het aandeel dertien keer over de kop gegaan.<br><br>Beleggers denken dat Europa zichzelf wel heruitvindt en hebben vooral oog voor goede cijfers<br><br>",Het Financieele Dagblad
2025-03-01,Zaterdag 01 Mrt 2025,FNV-ledenparlement stuurt hele top weg,"Het zeventienkoppige bestuur van vakbond FNV moet komende week vertrekken. Op 7 maart neemt een interim-­bestuur de taken over om de onrust binnen de bond weg te nemen. Dat heeft het ledenparlement van FNV gisteren besloten op een ingelaste bijeenkomst in Bunnik. De vakbond gaat al maanden gebukt onder interne spanningen en een crisis in de top, waarbij kandidaat-voorzitters Tuur Elzinga en Zakaria Boufangacha beschadigd zijn geraakt. Het personeel eiste eerder al dat het bestuur zich zou terugtrekken. Vorige week werd besloten de verkiezingen van een nieuw bestuur uit te stellen. Toen wilden de zittende bestuurders nog niet terugtreden. De raad van toezicht stelt de komende dagen een interim-bestuur samen om orde op zaken te stellen en het vertrouwen te herstellen.<br><br><br><br>",Het Financieele Dagblad
2025-03-01,Zaterdag 01 Mrt 2025,"Franse inflatie lager, Duitse blijft gelijk","De inflatie in Duitsland lag in februari op 2,8% en bleef daarmee op hetzelfde niveau als een maand eerder. In Frankrijk daalde zij in die periode juist van 1,8% naar 0,9%. In Italië bleef de geldontwaarding gelijk, op 1,7%. Het is voor het eerst sinds 2021 dat de Franse inflatie onder de 1% uitkomt. Een belangrijke oorzaak voor het teruglopen van de inflatie zijn de dalende energieprijzen. Een afnemende inflatie biedt de Europese Centrale Bank ruimte om de rente verder te verlagen, al kijken de beleidsmakers in Frankfurt daarvoor naar de hele eurozone. De inflatiedoelstelling op middellange termijn ligt op 2%. Eerder werd al bekend dat in Spanje de geldontwaarding in februari naar 2,9% is gesprongen. Maandag worden meer cijfers uit de eurozone verwacht, onder meer uit Nederland.<br><br><br><br>",Het Financieele Dagblad
2025-03-01,Zaterdag 01 Mrt 2025,Gedupeerde beleggers voeren juridische strijd met Philips op,"Op de knieën<br><br>Maar liefst zes partijen hebben Philips aansprakelijk gesteld voor koersverliezen door de apneuaffaire. Een van hen heeft het bedrijf nu ook voor de rechter gedaagd. 'We zijn de stok die bedrijven aanzet tot beter gedrag.'<br><br>Pieter Couwenbergh en Thieu Vaessen<br><br>Amsterdam<br><br>Het gaat alweer stukken beter met ons, dank u wel, betoogde Philips-topman Roy Jakobs half februari bij de presentatie van de jaarcijfers van het concern. Zoveel beter dat de aandeelhouders een winstuitkering in cash krijgen, van €0,85 per aandeel. Alstublieft.<br><br>Het was een mooi gebaar naar aandeelhouders. Die hebben immers zwaar te lijden gehad onder het slechte nieuws waarmee Philips de afgelopen jaren veelvuldig op de proppen kwam. Vooral de apneuaffaire hakte erin. Het aandeel Philips schommelt nog altijd rond de €25, grofweg de helft van de koers van bijna vier jaar geleden. Maar voor veel aandeelhouders volstaat de cash niet. Ze eisen een vergoeding voor de koersverliezen uit het verleden. Hun stoottroepen zijn in het afgelopen jaar hard op de deur gaan bonzen bij Philips. Maar liefst zes partijen hebben het bedrijf in Nederland aansprakelijk gesteld voor beleggingsschade, zo blijkt uit het jaarverslag. Een van die zes partijen heeft Philips inmiddels voor de rechter gedaagd. Een rondvraag leert dat het gaat om Deminor, een onderneming die zich toelegt op het verhalen van beleggingsschade bij beursgenoteerde bedrijven die slecht nieuws onder de pet hebben gehouden. Het bedrijf vertegenwoordigt circa honderd grote internationale beleggers, zo zegt Joeri Klein, hoofd juridische zaken van Deminor Nederland. De apneuaffaire stortte Philips in een diepe crisis, nadat het bedrijf in april 2021 voor het eerst had gemeld dat zijn apparaten tegen slaapapneu mogelijk schadelijke stoffen uitstoten. In anderhalf jaar tijd verloor het aandeel 75% van zijn waarde. Eind 2023 bedroeg het verlies aan beurswaarde circa €35 mrd. De partijen die in Nederland beleggingsschade vorderen, zijn verwikkeld in een onderlinge concurrentiestrijd. Allemaal proberen ze zoveel mogelijk institutionele beleggers achter hun schadeprocedure te krijgen. Philips noemt zelf twee partijen: Deminor en de Nederlandse beleggersvereniging VEB. Die laatste meldde zich in september 2022 als eerste publiekelijk. VEB-directeur Gerben Everts stelde toen dat beleggers 'stelselmatig verkeerd waren voorgelicht' over de problemen met de apneuapparaten. Vorig jaar bereikte Philips voor €1,1 mrd een schikking met patiënten en hun Amerikaanse claimadvocaten. De partijen die beleggingsschade vorderen, voeren nu de druk op. Everts: 'De pa­tiënten en cliënten van Philips hadden voorrang. Maar nu kunnen we doorpakken. We verwachten dit jaar wel een akkoord met Philips.'<br><br>Drie andere partijen die Philips aansprakelijk stellen, zijn de Amerikaanse claimkantoren DRRT en Grant & Eisenhofer en het Britse kantoor Woodsford. DRRT meldde in januari dat het namens zijn cliënten €800 mln aan schade claimt. Het is volgens zijn Nederlandse advocaat de voorbode van een gang naar de rechter.<br><br>Alle vijf partijen waarvan de namen bekend zijn, hebben een lange staat van dienst in het verhalen van beleggingsschade. Zo speelde Deminor een hoofdrol bij het bereiken van een schikking vanwege de ondergang van het financiële conglomeraat Fortis. Het schikkingsbedrag van €1,3 mrd was een Europees record. Saillant is dat Philips al eens op de knieën is gedwongen door de VEB. Aandeelhouders konden €10 mln verdelen, omdat het bedrijf een te rooskleurig beeld had geschetst van zijn prestaties, voorafgaande aan de ingrijpende Centurion-reorganisatie in 1990. Pogingen opnieuw met Philips tot een vergelijk te komen, zijn vooralsnog gestrand. Dat Deminor als eerste partij is overgegaan tot het dagvaarden van het bedrijf 'zegt genoeg', zegt juridisch bestuurder Klein. 'Er is geen oplossing gevonden buiten de rechtbank.' Philips betwist alle claims. Het concern acht het 'mogelijk maar onwaarschijnlijk' dat het een schadevergoeding aan beleggers moet betalen, is te lezen in het jaarverslag. Desgevraagd stelt Philips beleggers 'altijd tijdig en adequaat' te hebben geïnformeerd over de problemen bij Respironics, het dochterbedrijf dat de apneuapparaten produceert.<br><br>Het zijn teksten die de claimende partijen niet afschrikken. 'De ontkenning van Philips is een formaliteit', zegt Everts, van de VEB. 'Er is echt schade geleden en het bedrijf moet schoon schip maken.'<br><br>Ook directeur Steven Friel, van Woodsford zegt door te pakken. 'We zijn de stok die bedrijven aanzet tot beter gedrag.' Friel vordert namens zijn cliënten 'meer dan €1 mrd' aan schade. Geen van de claimpartijen wil namen noemen van de pensioenfondsen of vermogensbeheerders die ze vertegenwoordigen. Maar net als Deminor spreken ook DRRT en Woodsford van 'zeker honderd' institutionele beleggers, onder meer uit Amerika en Duitsland. Als meer dan driehonderd professionele beleggers schade claimen, zijn de vorderingen 'echt serieus', zegt Rob Okhuijsen, een expert met ruim twintig jaar ervaring in massaclaims. Volgens cijfers van financieel persbureau Bloomberg hebben momenteel 572 institutionele beleggers een belang in Philips.<br><br>Dat Philips de claims niet zomaar kan afwimpelen, blijkt uit ontwikkelingen aan de andere kant van de oceaan. In New York loopt al ruim drie jaar een rechtszaak van beleggers in Amerikaanse Philips-aandelen. Het Amerikaanse kantoor Pomerantz probeert daar een schadevergoeding af te dwingen. Pogingen van Philips om die zaak naar de prullenbak te verwijzen hebben tot nu toe weinig opgeleverd. Zo is het niet gelukt de voormalige Philips-topman Frans van Houten te vrijwaren van aansprakelijkheid.<br><br>De druk op Philips is verder toegenomen doordat de SEC, de Amerikaanse toezichthouder op de beurs, een onderzoek naar het bedrijf is begonnen . In zijn jaarverslag schrijft Philips dat er 'geen aanwijzingen' zijn dat de wet is overtreden. De SEC gaat na of het bedrijf informatie over de problemen met zijn apneu-apparaten heeft achtergehouden voor beleggers. Nieuw onderzoek kan nieuwe feiten aan het licht brengen. De partijen die in Nederland beleggingsschade vorderen, hebben zich verzekerd van de steun van experts met veel ervaring in claimzaken. Zo is Olav Haazen, een voormalig hoogleraar aan de Universiteit van Leiden, verbonden aan Grant & Eisenhofer. Woodsford maakt gebruik van de diensten van Quirijn Bongaerts, die in het verleden bij Philips' huisadvocaat De Brauw werkte. En DRRT heeft een gespecialiseerd Nederlands kantoor ingehuurd: Rubicon van Frank Peters. Voor de claimkantoren staat er ook veel op het spel. Ze schieten namelijk de kosten van de procedure tegen Philips voor. De partijen moeten er dus op vertrouwen dat ze hun investering uiteindelijk terugverdienen met de commissie die ze opstrijken. Die commissie kan oplopen tot wel 30% of zelfs 35% van het schikkingsbedrag of de uiteindelijke schadevergoeding. 'Zoveel als mogelijk', zegt een goed ingevoerde bron. 'Maar met zes partijen kunnen grote beleggers juist weer een lager tarief bedingen', zegt Okhuijsen. Een goede uitkomst biedt claimkantoren ook een steuntje in de rug bij eventuele nieuwe procedures tegen Nederlandse beursgenoteerde ondernemingen. Dat is niet onbelangrijk, want de Nederlandse markt voor schadeclaims geldt als 'interessant'. Zo beraadt Woodsford zich op mogelijke procedures tegen ABN Amro en ING. Deze twee banken incasseerden stevige koersverliezen toen bleek dat ze te weinig deden om witwassen en financiering van terrorisme tegen te gaan. <br><br>Philips stelt beleggers 'altijd tijdig en adequaat' te hebben geïnformeerd over de problemen<br><br>'De ontkenning is een formaliteit. Er is echt schade geleden en Philips moet schoon schip maken'<br><br>Pieter Couwenberg en Thieu Vaessen zijn redacteur van het FD.<br><br>",Het Financieele Dagblad
2025-03-01,Zaterdag 01 Mrt 2025,Geef EU leiding over industrie,"De Europese industrie staat op omvallen en Brussel wil er wat aan doen. De Clean Industrial Deal, woensdag gepresenteerd door de Europese Commissie, raakt aan alle problemen die er spelen. Maar het plan laat ook zien dat de lidstaten niet aan de zijkant kunnen blijven staan en dat de oplossing deels van hen moet komen.<br><br>Europese industriëlen waarschuwen al tijden: als er niet snel wat verandert, gaat het licht in hun fabrieken straks uit. Ze kunnen de concurrentie met sectorgenoten uit de VS en China niet langer aan. De oorzaken: hoge energieprijzen, regeldruk, onderinvesteringen. De Commissie is aan de slag gegaan. Voorzitter Ursula von der Leyen vroeg de Italiaanse oud-premier Mario Draghi de problemen in een rapport uit te diepen en met aanbevelingen te komen. De Clean Industrial Deal is de vertaling daarvan. Het plan staat vol voornemens die de komende jaren hun beslag zullen krijgen, maar alleen wat het beteugelen van de regeldruk betreft is Brussel concreet. Een zogeheten omnibuswet moet enkele duurzamerapportageregels en -verplichtingen fors beperken, wat bedrijven kosten en mankracht moet besparen. Over deze omnibuswet valt het nodige te zeggen. Ja, de regeldruk zal afnemen. Maar de wet creëert ook nieuwe onzekerheden, doordat de Brusselse medewetgevers - het Europarlement en de lidstaten - op meer wijzigingen van de regels kunnen aandringen. Zeker zo belangrijk is dat de grootste problemen elders lijken te liggen. Neem de energieprijzen. In Europa zijn gas en stroom fors duurder dan in de VS en China. Op grotere schaal hernieuwbare bronnen inzetten en energienetwerken aan elkaar knopen, waarop Brussel hamert, zijn logische oplossingen. Maar ze kosten tijd. De Commissie roept lidstaten op het mes te zetten in hun energiebelasting, want dat kan wel snel. Voor de lidstaten is deze belasting een bron van inkomsten die ze niet graag opgeven. Maar nu banen én Europa's onafhankelijkheid in een gure wereld op het spel staan, verdient dit meer dan louter een overweging. Dan de geldkwestie. Volgens Draghi is €800 mrd per jaar nodig om de Europese industrie te verduurzamen én concurrerend te houden. De Commissie heeft €100 mrd bijeengeschraapt en denkt dit met privaat geld te kunnen opvoeren tot €400 mrd. Een aardig begin, maar niet meer dan dat. In de zomer komt de Commissie met een voorstel voor de nieuwe meerjarenbegroting van de EU en dan beginnen de traditioneel moeizame onderhandelingen tussen lidstaten hierover. Zij doen er goed aan deze keer niet vast te houden aan hun heilige huisjes en taboes en Brussel meer ruimte te geven voor het aanjagen van investeringen in grensoverschrijdende industriële projecten. Dat betekent niet eens automatisch een hogere begroting, maar wel andere accenten. Want het is zoals de Commissie constateert: Europa's welvaart staat op het spel.<br><br>",Het Financieele Dagblad
2025-03-01,Zaterdag 01 Mrt 2025,Gevallen ster uit Oscarfavoriet mag terugkeren in de spotlights,"Al weken verschijnt ze niet meer op de rode lopers na te zijn gecanceld, maar morgen wordt Karla Sofía Gascón verwacht bij de Oscaruitreiking.<br><br>Alwine de Jong<br><br>Amsterdam<br><br>Ze was niet aanwezig bij de Critics Choice Awards, ook niet bij de Bafta Film Awards en evenmin bij de Screen Actors Guild Awards. Karla Sofía Gascón was steevast genomineerd in de categorie 'beste vrouwelijke hoofdrol', maar verscheen niet op de rode loper.<br><br>De ster van misdaadmusical Emilia Pérez, met dertien nominaties voor de Oscaruitreiking op zondag, was in mei de eerste transgenderacteur ooit die bij het filmfestival in Cannes de Palme d'Or won. Met tranen in haar ogen droeg ze haar prijs op aan alle transgenders. 'Morgen komen de reacties van vreselijke mensen die vreselijke dingen zeggen over ons, transgenders. Maar ik heb een boodschap van hoop. We hebben allemaal de kans om ten goede te veranderen, om betere mensen te worden.' Dat waren profetische woorden. Gascón (53 jaar) werd geboren in Spanje. Al op haar 16de koos ze voor een loopbaan als acteur, die begon met optredens als stemacteur in poppenfilms. Vóór 2014 speelde Gascón mannelijke personages in Spaanse soapseries en in Mexicaanse telenova's. Maar in 2018 maakte ze bekend dat ze een geslachtsverandering had ondergaan en verder ging als Karla Sofía Gascón. In de rol van schoolbestuurder Lourdes Buenida in de populaire Netflix-tienerserie Rebelde werd ze een boegbeeld van diversiteit in de filmwereld. Haar hoofdrol in Emilia Pérez was de grote doorbraak. In de film, met 'vergeving' als thema, speelt ze een drugsbaron die zijn dood veinst en een nieuwe identiteit aanneemt als vrouw. Ondanks het bescheiden productiebudget van €25 mln domineerde Emilia Pérez de filmfestivals, met een stralende Gascón op het podium. Totdat eind januari haar oude tweets opdoken. Het bleek dat Gascón op X tot 2022 felle, soms racistische kritiek had geuit op - onder meer - de islam, George Floyd en diversiteit bij de Oscars. 'En dat van de ster van een film die campagne voert op basis van progressieve waarden. Lachwekkend', tweette journalist Sarah Hagi. 'Onvergeeflijk', reageerde regisseur Jacques Audiard. 'De magie is weg', zei co-acteur Selena Gomez, en filmcollega Zoe Saldaña kon slechts uitbrengen dat ze 'diep teleurgesteld' was. Het Netflix-paradepaardje was ineens een mikpunt van controverse. En dat terwijl Emilia Pérez volgens critici juist bedoeld was als Oscar bait: een film met een schepje linkse maatschappijkritiek, gemaakt om in de smaak te vallen bij de juryleden. Pijlsnel verwijderde Netflix Gascón uit de promotietour. Maar haar plotselinge afwezigheid maakte de affaire alleen maar pijnlijker. Gascón deed zelf een klunzige pr-poging. Ze maakte 'haar meest oprechte excuses' aan 'iedereen die zich gekwetst voelt' op CNN. Daarna verklaarde ze dat ze zich terugtrok uit de hoog opgelaaide discussie in de hoop dat haar 'stilte ervoor zou zorgen dat de film de waardering zou krijgen die hij verdient'. Producent Netflix gaf geen krimp, maar de cast leek gevoelig voor haar gestuntel. Op 16 februari won Emilia Pérez de Bafta voor 'beste film' en regisseur Audiard sprak op het podium de afwezige Gascón toe. 'Ik bedank ook jou, mijn lieve Karla Sofia', terwijl hij haar in de camera's een kus toeblies. 'Ik ben ontzettend trots op wat we samen hebben bereikt.' Ook de lhbti+-gemeenschap liet Gascón niet vallen. Ze verdient compassie, schreef de invloedrijke transactivist Seven Graham maandag op website The Hollywood Reporter. 'Voor degenen onder jullie die niet trans zijn: we tellen onze emotionele leeftijd vanaf de leeftijd waarop we de transitie maken. Weet je nog hoeveel nieuwe hormonen jou als tiener beïnvloedden? In ""transjaren"" is Karla Sofía nog steeds een jong kind.' In zijn stuk, dat viraal ging op sociale media, deed Graham een oproep: 'Heeft Netflix-ceo Ted Sarandos nu de ballen om Karla Sofía Gascón te steunen?' Woensdag meldde Variety dat Gascón tóch aanwezig zal zijn bij de uitreiking van de Oscars, op uitnodiging van de producent. Of Netflix oprecht geraakt is, valt te betwijfelen. De grote les van Emilia Pérez is in elk geval dat iedereen vergeven kan worden. En dat je, voordat je anderen de maat neemt, altijd eerst je oude tweets moet wissen. <br><br>",Het Financieele Dagblad
2025-03-01,Zaterdag 01 Mrt 2025,Goede cijfers kunnen koers Fugro niet stutten,"Fugro heeft gisteren beter dan verwachte kwartaalcijfers gepresenteerd. Toch reageerden ­beleggers lauw. Vlak na opening van de beurs stond het aandeel 8% hoger, maar de koers zakte terug naar een magere plus van 0,5%, op een overwegend rood gekleurde beurs. Het lijkt erop dat onzekerheid over het lopende jaar beleggers toch voorzichtig maakt.<br><br>Jeroen Groot<br><br>Amsterdam<br><br>Het brutobedrijfsresultaat (ebitda) van Fugro over het vierde kwartaal kwam flink hoger uit dan waar analisten op hadden gerekend. Ook steeg de winst over heel 2024. De omzet over het vierde kwartaal was wel iets lager dan verwacht. Fugro meldde bij de kwartaalupdate in november dat de omzet tegen de verwachting in was gestagneerd. Dat leidde toen tot een forse koersval, van ruim 16%. Deze klap is het aandeel nog niet te boven gekomen.<br><br>De zorgen gaan vooral over de gevolgen van het beleid van de nieuwe regering in de Verenigde Staten. President Donald Trump heeft weinig op met het klimaat en hernieuwbare energie. Fugro behaalt de laatste jaren juist veel omzet uit bodemonderzoek voor de aanleg van windmolenparken. 'Fugro gaf geen specifieke prognose over de omzetgroei, maar was voorzichtig over offshorewind in de VS', zegt aandelenanalist Jeremy Kincaid van vermogensbeheerder Van Lanschot Kempen. 'De koersreactie suggereert dat beleggers voorzichtig blijven over de impact.' Windenergie staat niet alleen in de VS onder druk. Het FD meldde midden februari nog dat de aanbesteding van nieuwe Nederlandse windparken op zee dreigt te mislukken, vooral vanwege de gestegen kosten. Die zetten het verdienmodel voor deze parken onder druk. Fugro-topman Mark Heine zei gisteren tegenover het FD dat deze ontwikkelingen zeker impact hebben, maar hij verwacht dat Fugro desondanks kan blijven groeien. 'De vraag naar energie blijft groeien, en wij zijn niet afhankelijk van één markt. We kunnen vandaag voor een windmolenpark werken en morgen voor de aanleg van een gaspijpleiding.' Ook zei Heine dat de VS weliswaar focussen op fossiele energie, maar dat hernieuwbaar in Europa nog steeds nadrukkelijk aanwezig is. 'Europa wil gewoon door. Dat zie je ook aan de Clean Industrial Deal waarmee de Europese Commissie deze week kwam'. De gisteren gepresenteerde cijfers waren positief. Het (aangepaste) brutobedrijfsresultaat over het vierde kwartaal kwam fors hoger uit, op €119,3 mln. Analisten gingen in doorsnee uit van €94,8 mln. De omzet was in het vierde kwartaal €587,8 mln, bij een verwachting van €589,2 mln. De nettowinst over heel 2024 bedroeg €274 mln. Een jaar eerder was dat nog €254,8 mln. Ook het dividend ging flink omhoog, van €0,40 per aandeel naar €0,75. Fugro verzamelt en analyseert informatie over de bodem en ondergrond, zowel op land als op zee. Vroeger was de olie-industrie de belangrijkste klant, maar sinds een aantal jaren zijn de activiteiten meer gevarieerd. Olie en gas was vorig jaar goed voor 37% van de omzet, tegen 38% voor hernieuwbare energie. De rest van de omzet komt uit projecten ten behoeve van infrastructuur en waterbeheer. Fugro richt zich tegenwoordig ook op het in de gaten houden van onderzeese internet- en stroomkabels en pijpleidingen, om die beter te kunnen beveiligen tegen spionage en sabotage. Het bedrijf heeft hiervoor al samengewerkt met het Nederlandse ministerie van Defensie.<br><br>'De VS focussen op fossiel, maar Europa wil door met hernieuwbare energie'<br><br>",Het Financieele Dagblad
2025-03-01,Zaterdag 01 Mrt 2025,Grieken de straat op om onderzoek treinramp te eisen,"De oorzaak van een treinongeluk dat twee jaar geleden in Griekenland aan 57 mensen het leven kostte, blijft in nevelen gehuld. Gisteren protesteerden Grieken in het hele land tegen de gebrekkige afhandeling van de ramp. In Athene zochten boze jongeren de confrontatie met de politie.<br><br>Kim Bergsma<br><br>Amsterdam<br><br>In Griekenland zijn burgers gisteren massaal de straat opgegaan vanwege de gebrekkige afhandeling van een dodelijk treinongeluk en aanhoudende tekortkomingen in de spoorwegveiligheid. Het is precies twee jaar geleden dat 57 mensen omkwamen toen een passagierstrein frontaal botste op een tegemoetkomende goederentrein. Uit onvrede legden burgers vandaag het openbaar vervoer plat.<br><br>De grootste vakbond in de particuliere sector, GSEE, riep op tot een staking 'zodat de rechtsstaat eindelijk wordt nageleefd, er geen doofpotaffaire komt en de verantwoordelijken worden gestraft'. In reactie hierop verzamelden duizenden mensen zich op de locatie van de treinramp en voor het parlementsgebouw. Donderdag werd een rapport gepubliceerd door de Griekse onderzoeksraad voor lucht- en spoorvervoer over de toedracht en de afhandeling van de treinramp. Daarin werden ernstige en aanhoudende tekortkomingen in de spoorwegveiligheid blootgelegd. De goederentrein zou bijvoorbeeld onbekende brandbare stoffen hebben vervoerd. Volgens experts, ingeschakeld door nabestaanden, waren deze stoffen zelfs illegaal. Verklaringen van enkele EU-diplomaten versterken dat vermoeden, schrijft de Britse krant The Guardian. Volgens het rapport zouden ook een gebrek aan adequate infrastructuur, onvoldoende training van personeel en verouderde of ontbrekende veiligheidssystemen hebben bijgedragen aan de ernst van de ramp. De precieze oorzaak vaststellen is lastig, omdat bewijsmateriaal verloren is gegaan door het snelle op orde brengen van de rampplek destijds. Binnen enkele dagen na de crash werd het gebied met grind en cement bedekt. De centrumrechtse regering van premier Kyriakos Mitsotakis, die in 2023 werd herkozen na de ramp, ligt onder vuur omdat er geen parlementair onderzoek is gestart naar de politieke verantwoordelijkheid voor de ramp. De regering ontkent schuld en stelt dat het aan de rechterlijke macht is om de ramp te onderzoeken. Oppositiepartijen beschuldigen de regering van het verbergen van bewijs en eisen haar aftreden. De leider van oppositiepartij Pasok, Nikos Androulakis, stelt dat er sprake is van misleiding. Hij kondigde aan te overwegen een motie van wantrouwen in te dienen. Tot nu toe zijn alleen spoorwegfunctionarissen aangeklaagd. Uit een opiniepeiling van onderzoeksbureau Pulse RC bleek deze week dat 82% van de Grieken de treinramp als een van de belangrijkste of zelfs de belangrijkste kwestie ziet die in het land speelt. Daarnaast gaf 66% aan ontevreden te zijn over het onderzoek naar het ongeval. In heel Griekenland zijn in meer dan tweehonderd steden en dorpen protesten. Het lucht- en treinverkeer is stilgelegd, veerdiensten zijn gestopt en het openbaar vervoer in het hele land is zwaar ontregeld. Volgens de Griekse minister van openbare veiligheid worden in Athene meer dan vijfduizend politie- en veiligheidsmedewerkers ingezet om de orde te handhaven. In de hoofdstad Athene kwam het gistermiddag tot gevechten tussen stenen gooiende jongeren en oproerpolitie, die met traangas schoot. Griekse gemeenschappen in Canada en Australië organiseren solidariteitsdemonstraties. Nabestaanden hebben de demonstranten opgeroepen de nadruk te leggen op het herdenken van de slachtoffers in plaats van op politiek. 'Deze dag draait om herdenking, respect en reflectie', zei een woordvoerder namens hen. 'We staan stil bij degenen die het leven lieten, bij de rouwende families en bij de onafgebroken strijd voor gerechtigheid.'<br><br>",Het Financieele Dagblad
2025-03-01,Zaterdag 01 Mrt 2025,Hoe Huawei ontsnapt aan westerse techdominantie,"Lijnen tussen bedrijf en overheid <br><br>Hoewel dit boek over Huawei geen onthullende nieuws­feiten bevat, biedt het een interessante blik op de geschiedenis van het bedrijf en op de manier waarop het de druk uit het Westen heeft weerstaan.<br><br>Techjournalist Eva Dou van The Washington Post duikt in haar recentelijk verschenen boek House of Huawei.The Secret History of China's Most Powerful Company diep in de geschiedenis van Huawei, de grootste leverancier van apparatuur voor mobieletelefonie- en internetnetwerken ter wereld. Het Chinese bedrijf heeft die positie de afgelopen 35 jaar opgebouwd ondanks hevige tegenwerking door de VS en een aantal andere grote westerse landen, die het bedrijf niet vertrouwen.<br><br>Dat wantrouwen komt voort uit de vrees dat Huawei een verlengstuk is van de Communistische Partij van China. Amerikaanse beleidsmakers, zoals senator en huidige minister van buitenlandse zaken, Marco Rubio, zien Huawei vooral als een 'geopolitiek instrument' van Peking dat een bedreiging vormt voor de nationale veiligheid van landen die met het Chinese bedrijf in zee gaan. Volgens Rubio is het uiteindelijke doel van Huawei wereldwijde dominantie. Dergelijk wantrouwen is al jaren reden voor sancties, rechtszaken en het verwijderen van Huawei-apparatuur uit kritieke netwerken in diverse landen.<br><br>Hoewel Dous boek geen onthullende nieuwsfeiten bevat, biedt het een interessante beschrijving van het succesverhaal van Huawei en de manier waarop het bedrijf de intense druk uit het Westen heeft weerstaan. Het geeft helaas geen eenduidig antwoord op de vraag of en zo ja hoe de banden met de Chinese overheid lopen. Ja, er zijn aantoonbaar dwarsverbanden, maar of en zo ja hoe die worden uitgebuit, blijft onduidelijk.<br><br>Dou schetst hoe in China bedrijfsleven en overheid onlosmakelijk met elkaar verbonden zijn. Zo hebben alle bedrijven in China, ook de grote buitenlandse multinationals, naast het 'normale' bestuur en commissarissen ook een verplichte raad, een apart intern orgaan van de Communistische Partij. Welke rol zo'n raad concreet binnen ondernemingen in China speelt, is niet altijd even helder, maar dat er korte lijnen lopen tussen bedrijfsleven en overheid in China is een gegeven. Ook de wettelijke verplichting in China om aan informatieverzoeken van de overheid te voldoen leidt bij de VS tot bezorgdheid: hoe kan China via bedrijven als Huawei het Westen ondermijnen? En dus hebben de VS en enkele andere landen besloten Huawei-apparatuur uit hun netwerken te weren en proberen ze via sancties en exportbeperkingen de technologische kracht van het bedrijf verder in te dammen. Zo heeft Huawei geen toegang meer tot geavanceerde westerse chips, waardoor het bedrijf zelf hard is gaan innoveren om meer zelfvoorzienend te worden. Maar op welke manier het bedrijf dat precies doet, blijft ook na het lezen van dit boek een mysterie. Hoe heeft Huawei het voor elkaar gekregen om zonder de modernste chipmachines een supergeavanceerde chip te maken? Hoe heeft het zijn r&d-afdeling georganiseerd en met welke bedrijven en kennisinstellingen werkt het samen in China? Het zijn vragen die Dou niet kan beantwoorden, omdat ze geen uitgebreide toegang had tot interne bronnen of notulen, en geen gesprekken kon voeren met bestuurders van het bedrijf en de overheid. Dat is begrijpelijk, maar daardoor mist het boek een diepere laag. Of het nu gaat om kwantumcomputers, kunstmatige intelligentie, zelfrijdende auto's of schone energie, China maakt een razendsnelle technologische ontwikkeling door, met Huawei als ultiem voorbeeld. En juist de achtergronden bij die ontwikkeling zouden belangrijke inzichten en lessen kunnen opleveren voor het Westen. Dou illustreert wel fijntjes hoe het Westen soms met twee maten meet. Terwijl Huawei keer op keer wordt verweten betrokken te zijn bij massasurveillance in het Westen, tonen onthullingen - zoals die van Edward Snowden - namelijk aan dat Amerikaanse bedrijven als Google, Microsoft en Facebook zelf onder druk zijn gezet om enorme hoeveelheden data van klanten te delen met overheidsinstanties. Dergelijke feitelijke constateringen zijn essentieel voor beleidsmakers die in de huidige handelsoorlog tussen de VS en China gefundeerde beslissingen moeten nemen, en niet alleen vanuit de heup schietend populistische anti-Chinaretoriek willen spuien.<br><br>Al zo'n 175 jaar gaan Nederlanders naar de stembus om de leden van de Tweede Kamer te kiezen. Dit boek geeft inzicht in de veranderende organisatie en dynamiek van de verkiezingscampagne. Hoe voerden politici vanaf midden negentiende eeuw campagne? Zijn er overeenkomsten met de huidige campagnes? Gaat er te veel aandacht uit naar de persoon van de politicus? <br><br>De strijd om de stembus, Ron de Jong e.a., W Books, €39,95<br><br>Al sinds de zeventiende eeuw zien Nederlanders zichzelf als vrij, tolerant, verlicht en gematigd. Dit boek legt dat positieve zelfbeeld eens op de snijtafel. Waar komt het vandaan en hoe valt het te rijmen met vier eeuwen koloniale overheersing? Een kritische historische blik op de Nederlandse calvinistische staatsmannen, die vooral anderen als intolerant en onderdrukkend zagen. <br><br>Uitverkoren. Saskia Pieterse en Janneke Stegeman, Athenaeum, €24,99<br><br>Geen trumpiaanse succesverhalen, American Dream of rags-to-riches-sprookjes: Sarah Jones, journalist van New York Magazine, portretteert de onderklasse van Amerika. Ze toont de harde realiteit van systemische rassen- en inkomensongelijkheid en het verwoestende effect dat de covidpandemie op de kwetsbaarste bevolkingsgroep in de VS had.<br><br>Disposable. America's Contempt for the Underclass, Sarah Jones, Simon & Schuster, €26,99<br><br>Lang was de Holocaust het morele ijkpunt van de wereld. Althans, in het Westen. Elders was de dekolonisatie het belangrijkste referentiekader van de vorige eeuw. Als je de recente gebeurtenissen in Gaza vanuit deze twee perspectieven beschouwt, welke morele inzichten levert dat op? Dit boek schetst de verschillende perspectieven en reacties op de oorlog in het Midden-Oosten. <br><br>De wereld na Gaza, Pankaj Mishra, Atlas Contact, €25,99<br><br>Bert van Dijk is redacteur chipsector van Het Financieele Dagblad.<br><br>",Het Financieele Dagblad
2025-03-01,Zaterdag 01 Mrt 2025,Hoe jachthonden de Europese Commissie uit de brand hielpen,"Oekraïne kan wel een opsteker gebruiken, meende Brussel. Nu de Amerikaanse president Donald Trump over de rug van Kiev een bestand met 'agressor' Rusland probeert te regelen, moet de Europese Commissie de Oekraïners laten weten dat ze niet alleen staan.<br><br>En dus trok Commissievoorzitter Ursula von der Leyen maandag, exact drie jaar na het begin van de Russische invasie, naar de Oekraïense hoofdstad. Daar sprak ze over de financiële steun van de Europese Unie die kandidaat-lidstaat Oekraïne al kreeg en nog kan verwachten. De Unie maakte al €134 mrd over, 'meer dan wie dan ook', zei Von der Leyen. Ze kondigde voor maart een nieuwe betaling van €3,5 mrd aan. Trots deelde de Duitse mee dat de EU inmiddels alweer een zestiende sanctiepakket tegen Rusland heeft opgesteld. Er zijn nieuwe personen en entiteiten toegevoegd aan de sanctielijst. En er komen meer havenverboden voor schepen die worden gerekend tot de Russische 'schaduwvloot', waarmee Moskou oliesancties omzeilt en gestolen graan uit Oekraïne vervoert. Als klap op de vuurpijl liet zij zich positief uit over de perspectieven op EU-lidmaatschap van Oekraïne. Als dat land het tempo van de hervormingen weet vast te houden, zei ze, is toetreding 'misschien al sneller dan in 2030' mogelijk. Von der Leyen had 21 Eurocommissarissen meegenomen naar Kiev. Door met een team af te reizen straalde het dagelijks bestuur van de EU betrokkenheid, urgentie en eenheid uit. Maar de Commissie telt, de voorzitter meegerekend, 27 leden. Waar waren die andere 5? Die hadden andere besognes, zo was de boodschap. In Brussel waren de Europese ministers van buitenlandse zaken bijeen, en daar moesten Eurocommissaris Dubravka Suica (mediterrane zaken) en EU's buitenlandgezant Kaja Kallas acte de présence geven. Eurocommissaris Valdis Dombrovskis (economie en versimpeling) moest een dag later naar de VS reizen en dat viel niet te combineren. Collega Christophe Hansen (landbouw) zat aan bij een vergadering van landbouwministers. Van de vijf afwezigen hadden er vier dus valide alibi's, zo schreef het Brusselse medium Euractiv, dat als eerste op de zaak dook. Wat was er met die vijfde aan de hand? Die vijfde persoon was Olivér Várhelyi, de Hongaarse Eurocommissaris volksgezondheid en dierenwelzijn. Elke lidstaat is vertegenwoordigd in de Commissie, Hongarije dus ook. Maar het land ligt geregeld overhoop met het EU-bestuur, omdat de regering in Boedapest Europese normen en waarden met voeten zou treden. Bovendien reist de Hongaarse premier, Viktor Orbán, nog weleens af naar Moskou om daar de Russische president, Vladimir Poetin, de hand te schudden. Als de EU sancties tegen Rusland opstelt, ligt Hongarije steevast dwars. Alles opgeteld zijn er dus wel wat redenen te bedenken om Várhelyi thuis te laten bij de trip naar Kiev. En misschien had hij er zelf ook niet veel trek in. Hoe dit diplomatiek op te lossen? In hoeverre er sprake was van opzet dan wel een toevallige samenloop van omstandigheden, zal wel altijd onduidelijk blijven. Maar feit is dat wat er gebeurde, de fantasie prikkelt. De agenda voor de landbouwraad in Brussel sloot namelijk af met het punt 'wat verder nog ter sprake komt'. Slowakije, dat er net als Hongarije pro-Russische standpunten op nahoudt, had daar een onderwerp voor aangedragen. Brussel werkt aan regels voor de bescherming van katten en honden en Slowakije wilde daarbij speciale aandacht voor de positie van jachthonden. Na het jachtseizoen worden deze naar het schijnt nog weleens in een bos achtergelaten of, erger nog, gedood. Dit is het terrein van Várhelyi. Die móést namens de Commissie wel aanwezig zijn bij het overleg om Slowakije van repliek te voorzien. Hij bedankte de Slowaken voor het opbrengen van het thema waarover hijzelf, zo liet hij weten, ook zo zijn zorgen heeft. Een jachthond is nog steeds een hond en moet daarom net zoveel rechten hebben als andere blaffende viervoeters. Aldus Várhelyi.  Daar had niemand iets tegen in te brengen, waarna de sessie werd beëindigd en iedereen tevreden naar huis kon in de wetenschap dat Brussel er een geitenpaadje bij heeft om netelige situaties af te wenden. Premier Orbán werd al eens naar de wc gestuurd toen zijn collega-regeringsleiders besluiten namen over Oekraïne. Een vraag over jachthonden blijkt net zo effectief.<br><br>Van de vijf afwezigen hadden er vier valide alibi's. Wat was er met die vijfde, Olivér Várhelyi, aan de hand?<br><br>Mathijs Schiffers is correspondent in Brussel voor het FD.<br><br>",Het Financieele Dagblad
2025-03-01,Zaterdag 01 Mrt 2025,Hoogoplopende ruzie in plaats van deal tussen VS en Oekraïne,"Grondstoffenakkoord VS en Oekraïne mislukt na harde woorden van Trump en JD Vance.<br><br>Volgens Trump is Zelensky 'verre van dankbaar' voor steun van VS tot nu toe.<br><br>Barbara Noordermeer<br><br>Washington D.C.<br><br>Het overleg over een grondstoffenakkoord tussen Oekraïne en de Verenigde Staten is mislukt. Op bezoek in Washington om een deal te sluiten, belandde de Oekraïense president, Volodymyr Zelensky, voor de draaiende camera's in een verhitte discussie met de Amerikaanse president, Donald Trump, en vicepresident JD Vance. 'Je sluit een deal,' zei Trump tegen Zelensky, 'of Amerika stopt ermee.' Zonder iets te ondertekenen verliet Zelensky later het Witte Huis.<br><br>De inzet van Zelensky was om afspraken te maken over het leveren van zeldzame aardmetalen én olie en gas aan de VS in ruil voor Amerikaanse garanties tegen de Russische dreiging. De onderhandelingen daarover verlopen moeizaam, mede doordat Trump vindt dat de VS wel genoeg militaire inzet hebben geleverd. De afgelopen weken verslechterde de relatie tussen Washington en Kiev. Een verontruste Zelensky moest toezien hoe de VS gesprekken met Rusland begon waarbij Oekraïne werd buitengesloten. Nadat Zelensky had geweigerd een eerdere versie van de grondstoffendeal te ondertekenen, noemde Trump hem een ​​'dictator' en beschuldigde hij Oekraïne er onterecht van de oorlog met Rusland te zijn begonnen. Met het akkoord in het vooruitzicht leek de sfeer deze week te verbeteren. Trump kreeg bovendien Europese leiders op bezoek die bij hem de juiste snaar leken te raken. Donderdag zei Trump tijdens het bezoek van de Britse premier, Starmer, dat hij 'niet kon geloven' dat hij de Oekraïense president ooit een dictator had genoemd en prees hij de moed van het Oekraïense leger. Maar de kans op een spoedige oplossing voor Oekraïne in het conflict met Rusland leek gisteren ver weg. Na een half uur van een over het algemeen beleefde discussie, werd de toon gespannen. Meningsverschillen die doorgaans achter gesloten deuren worden gehouden, kwamen in het openbaar. 'Dit is geweldige televisie', zei Trump, terwijl hij Zelensky verweet 'verre van dankbaar' te zijn voor de steun die Amerika tot nu toe heeft geleverd. Zelensky ontkende dat en zei dat hij geregeld zijn dankbaarheid heeft uitgesproken. In de Oval Office van het Witte Huis drong Zelensky erop aan dat de VS de Russische president, Vladimir Poetin, niet moeten vertrouwen, omdat Rusland meerdere overeenkomsten met Oekraïne had verbroken. Maar hij werd overstemd door Trump en Vance, die op luide toon duidelijk maakten dat Kiev zijn zwakke onderhandelingspositie moet erkennen. Op een gegeven moment zei Trump tegen de Oekraïense president dat hij met vuur speelde door te 'gokken met een Derde Wereldoorlog'. Zelensky spoorde Trump en Vance aan om Oekraïne te bezoeken. Ook dat viel niet goed. Vance stelde dat de reizen van buitenlandse leiders naar Oekraïne louter propaganda zijn. Terwijl de spanning voortduurde, schetste Trump een somber beeld van de militaire situatie in Oekraïne. 'Jullie hebben bijna geen soldaten meer,' zei hij. 'Jullie zitten niet in een goede positie ...' Hij voegde eraan toe dat het Amerikaanse volk iets wil terugzien voor de steun van de Verenigde Staten. Oekraïne heeft naar schatting de grootste lithiumvoorraad van Europa en bezit daarnaast andere cruciale grondstoffen als titanium, kobalt en grafiet. Een belangrijk deel van de grondstoffen ligt in regio's in het zuiden en oosten van Oekraïne die Rusland in 2022 illegaal annexeerde. Het Witte Huis is geïnteresseerd in de Oekraïense zeldzame aardmetalen omdat de Verenigde Staten op dat vlak minder afhankelijk willen worden van China, dat de technologische grootmacht van de wereld wil worden en de productie en handel in deze grondstoffen domineert. Bepaalde aardmetalen zijn onmisbaar bij de vervaardiging van computerchips en batterijen voor elektrische auto's. De persconferentie die na afloop van het overleg met Zelensky gepland stond, werd gisteravond afgeblazen. Trump reageerde in plaats daarvan op zijn sociale medium Truth Social. 'Het is verbazingwekkend wat emotie naar boven brengt en ik heb vastgesteld dat president Zelensky niet klaar is voor vrede als Amerika erbij betrokken is, omdat hij het gevoel heeft dat onze betrokkenheid hem een groot voordeel geeft in de onderhandelingen.'<br><br>Inzet Zelensky was om afspraken te maken over leveren van zeldzame aardmetalen<br><br>Zonder iets te ondertekenen verliet Oekraïense president het Witte Huis<br><br>",Het Financieele Dagblad
2025-03-01,Zaterdag 01 Mrt 2025,Iedereen beslist,"Controle loslaten<br><br>Een organisatie waarin alle medewerkers inspraak hebben bij het nemen van besluiten. Een democratische bedrijfsstructuur lijkt ideaal, maar werkt het ook? 'Voor je het weet, stem je over nieuwe pennenbakjes.'<br><br>Door Kim van der Meulen<br><br>Van het aannemen van personeel tot het kiezen van een nieuw bestuur: bij het Brabantse softwareontwikkelingsbedrijf ihomer worden alle beslissingen gezamenlijk genomen. Er werken bijna veertig mensen, die allemaal inspraak hebben in de besluitvorming. 'We noemen ze daarom ook geen medewerkers, maar deelnemers', zegt hoofd organisatie Peter Moolenaar (1983). Een managementteam of directieteam zoals bij traditionele bedrijven is er niet. In plaats daarvan zijn er vijf werkgroepen, met elk een eigen portefeuille en een mandaat. 'Daarbinnen mogen deelnemers zelfstandig beslissingen nemen.'<br><br>De portefeuilles omvatten alle taken die normaal bij een directie liggen. Zo werden de salarisschalen vorig jaar gezamenlijk vastgesteld. 'Een werkgroep van vijf deelnemers organiseerde een aantal inloopsessies, waarbij iedereen kon meepraten', vertelt Moolenaar. 'Op basis van al die informatie maakten ze een voorstel, dat ze tijdens onze maandelijkse bedrijfsdag presenteerden. Na onze feedback kwam een nieuw voorstel, dat met een meerderheid werd aangenomen.' Het bedrijf koos vijftien jaar geleden voor deze bedrijfsstructuur, die volgens Moolenaar zorgt voor een transparante werkomgeving, meer betrokkenheid en een beter functionerende organisatie. 'Als je meedenkt en meewerkt aan een bedrijf, voelt het meer als jouw bedrijf. De kans dat je iets over het hoofd ziet, is bovendien kleiner wanneer je beslissingen met een grote groep neemt. Je neemt meer ideeën en belangen mee in je overweging dan wanneer besluiten in de top worden genomen.' Een democratische bedrijfsstructuur is geen nieuw concept. 'Sinds de jaren tachtig en negentig zijn er allerlei manieren uitgedacht om organisaties zo in te richten dat werknemers meer zeggenschap krijgen', zegt Patrick Vermeulen. Hij is hoogleraar aan de Radboud Universiteit, in Nijmegen, en gespecialiseerd in nieuwe organisatievormen. Als voorbeeld noemt hij zelfsturende teams, waar managers vooral coach zouden moeten zijn, en een holacratische bedrijfsvoering, waarbij de organisatie ingedeeld is in rollen en verantwoordelijkheden in plaats van managementlagen. 'Bij organisaties die dit soort principes toepassen zie je vaak dat de betrokkenheid, motivatie en flexibiliteit van medewerkers groter zijn', zegt hij. 'Als je veel autonomie en regelcapaciteit krijgt - de ruimte om beslissingen te nemen en problemen op te lossen - maakt dat het werk leuker.' Een interessante manier om medewerkers binnenboord te houden, zeker binnen sectoren met grote personeelstekorten. Al is deze bedrijfsstructuur toepasbaar op organisaties binnen alle sectoren, en van alle groottes. Vermeulen: 'Zo is Buurtzorg, een zorgorganisatie met duizenden medewerkers, opgedeeld in kleine, zelfsturende teams.' Bijkomend voordeel: flexibele medewerkers dragen bij aan een flexibele organisatie, die makkelijker kan inspelen op veranderingen.<br><br>Hoe ideaal een democratische bedrijfsstructuur ook lijkt, er zijn valkuilen. Zo schakelen sommige hiërarchische, bureaucratische organisaties te snel om naar dit model, of doen ze het om de verkeerde redenen. 'Vaak wordt meteen een hele managementlaag geschrapt bij de invoering, al dan niet als verkapte bezuiniging', aldus Vermeulen. 'Alle taken die het middenkader deed, worden over de schutting gegooid bij de nieuwe zelfsturende teams. Dat werkt meestal slecht. In de zorg nemen sommige organisaties weer afstand van zelfsturende teams, omdat de overgang veel te snel is gegaan.' Daarbij kregen medewerkers niet alleen te snel taken van managers overgedragen, maar probeerden managers ook te veel controle op die taken te houden. 'Dan ontstaan vanzelf spanningen.'<br><br>Als je organisatie niet vanaf dag een democratisch is ingericht, en je dus geen medewerkers hebt of aantrekt die dat gewend zijn, kun je die structuur beter geleidelijk opbouwen, zegt Vermeulen. 'Je kunt medewerkers wel verantwoordelijkheden geven, maar je moet ze ook in staat stellen te leren hoe ze daarmee omgaan.' En dat is voor sommige managers erg ingewikkeld. 'Veel managers beslissen liever zelf dan dat ze anderen helpen bij het maken van een beslissing. Het traditionele idee van leidinggeven is toch command and control. Die controle moet je kunnen loslaten.' Nog een belangrijk aandachtspunt: wie hakt de knoop door in geval van twijfel als er geen algemeen directeur is? 'Het is belangrijk om te bepalen hoe gezamenlijke besluiten genomen worden', zegt organisatiepsycholoog Lennard Toma, auteur van het boek 99 Problems But The Boss Ain't One. Hij begon elf jaar geleden bij marketingbedrijf Keytoe, dat met allerlei besluitvormingsprocessen experimenteerde. 'Aanvankelijk voerden we een democratisch stemmodel in, maar dat werkte bij ons voor geen meter', vertelt hij. 'Voor je het weet, stem je over nieuwe pennenbakjes. En als je over grote besluiten stemt: wat doe je als 40% optie A kiest, en de rest B en C? Als je voor de optie met de meeste stemmen gaat, weet je dat 60% iets anders wilde.' Uiteindelijk werd gekozen voor een consentbesluitvormingsmodel: een voorstel is akkoord tenzij er een gegronde nee is. 'Medewerkers mogen meebeslissen over alles, als ze maar advies inwinnen binnen de organisatie. Ook al leggen ze dat advies naast zich neer. Als je wil dat medewerkers zelf beslissingen nemen, moet je ze ook de informatie geven die ze daarvoor nodig hebben.' Aan enige sturing, overlegstructuur of kaders ontkomen zelfs democratisch ingerichte bedrijven niet. Softwareontwikkelaar ihomer heeft drie algemeen directeuren, die eigenaar van de holding zijn. 'Uiteindelijk heb je toch iemand nodig om de boel te tekenen', zegt Moolenaar. De directeuren zitten in een werkgroep die zich bezighoudt met de koers van het bedrijf, maar hebben niet meer te zeggen dan andere medewerkers. 'Meestal zitten we snel op één lijn. Maar dat iedereen mag stemmen, betekent niet dat je wensen altijd worden ingewilligd.'<br><br>Organisaties hoeven volgens Toma niet bang te zijn dat medewerkers massaal misbruik maken van hun vrijheid. Bij Keytoe kregen medewerkers eens zoveel autonomie dat ze onderling functioneringsgesprekken voerden, zelf nieuwe collega's aannamen en zelfsturende ontslagrondes inrichtten toen bezuinigd moest worden. Ook kregen ze een onbeperkt aantal vakantiedagen en blind akkoord op elk plan en elk salarisvoorstel. Voorwaarde: ze waren zelf verantwoordelijk voor de uitvoering en eventuele gevolgen. 'Eén sollicitant vond dat zo eng dat hij wegbleef, anderen schaalden zichzelf structureel te laag in', zegt Toma. 'En doordat iedereen zich zo betrokken en verantwoordelijk voelde, ging niemand meer lang op vakantie. We moesten collega's aanmoedigen om meer op vakantie te gaan.'<br><br>Omschakelen naar een democratisch bedrijfsmodel kost moeite, tijd en geld, waarschuwt Toma: 'Je gaat ongetwijfeld de verkeerde mensen aannemen, je moet veel uitproberen en dingen bijna mis durven laten gaan. Veel ondernemers gaan toch micromanagen. Een cultuurverandering is altijd lastig.' Toch is het de moeite waard, vindt hij. 'Het is een menselijk organisatiemodel. Het biedt precies wat mensen motiveert: autonomie, betrokkenheid en competentie. Er zijn niet superveel bedrijven die op deze manier werken, dus een organisatie kan zich hiermee ook onderscheiden.' Daar sluit Patrick Vermeulen, van de Radboud Universiteit, zich bij aan. 'De besluitvorming kan soms wat langer duren, zeker bij ingewikkelde problemen. Maar de gedragenheid die je daarmee binnen een organisatie krijgt, maakt volgens mij ontzettend veel goed. Het is echt een manier om organisaties en mensen met elkaar te verbinden.'<br><br>Als je organisatie niet vanaf dag een democratisch is ingericht, kun je die structuur beter geleidelijk opbouwen.<br><br>Do's-anddon'ts<br><br>Neem besluiten in relatief kleine groepen. 'Dat voorkomt dat je met elk wissewasje langs de hele organisatie moet', zegt Peter Moolenaar, van ihomer. Transparantie is cruciaal. 'Wees duidelijk over de beweegredenen achter je keuzes en laat medewerkers zien dat je naar ze hebt geluisterd', zegt hoogleraar Patrick Vermeulen. Wees niet bang om te experimen-teren. 'Fouten maken hoort bij een nieuwe manier van organiseren', zegt organisatie-psycholoog Lennard Toma. Vraag collega's hoe de democratische besluitvorming bevalt en waar ze behoefte aan hebben, zegt Toma. 'Als ze sturing uiteindelijk toch prettiger vinden, geef ze die dan. Het is een middel, geen doel.' Grote veranderingen kunnen op weerstand stuiten, zegt Moolenaar. 'Het helpt als er een of twee mensen in een werkgroep zitten die warmlopen voor een idee. Dat enthousiasme brengt de organi-satie verder.'<br><br>Verwar demo-cratie niet met anarchie. 'We hebben geen directie of management, maar wel leiderschap', zegt Moolenaar. 'Dat is verspreid door de hele organisatie.'<br><br>",Het Financieele Dagblad
2025-03-01,Zaterdag 01 Mrt 2025,Insnoeren en opstuwen,"Bodyshaming<br><br>De taille verkleinen, de buik pletten, de borsten liften en de billen omhoogstuwen. In de zoektocht naar het ideale figuur vinden korsetten en figuurcorrigerend ondergoed gretig aftrek, schrijft kostuumhistoricus Bianca M. du Mortier. Net als in de 17de eeuw.<br><br>Tijdens een intiem diner in de jaren twintig van de 17de eeuw vertelde de beroemde Maria de' Medici - inmiddels koningin-moeder van Frankrijk - een anekdote over de van oorsprong Zeeuwse Maria van Reigersberch, die sinds 1621 met haar verbannen echtgenoot, de bekende rechtsgeleerde Hugo de Groot, in Parijs woonde. Van Reigersberch was voor Franse begrippen lang en had een fors postuur.<br><br>Het verhaal ging als volgt: tijdens een eerdere avondontvangst aan het Franse hof zag de zeer invloedrijke kardinaal Jean-Louis de Nogaret de La Valette vlak naast koningin Anna van Oostenrijk een voor hem onbekende vrouw. Hij vroeg zijn tafeldame wie die 'beer' was, waarop zij - Cornelia de Groot - hem fijntjes antwoordde: 'Het is mijn moeder, mijnheer.' De kardinaal verschoot van kleur en wist niet hoe snel hij het diner moest verlaten.<br><br>Een duidelijk geval van bodyshaming, al kende men dat verschijnsel toen nog niet. Wij associëren het negatief benoemen van iemands figuur vooral met de razendsnelle sociale media van de huidige tijd, maar dit is betrekkelijk. Al sinds de 16de eeuw verschenen aparte, opvallende of pijnlijke gebeurtenissen - net zoals tegenwoordig - om persoonlijke, politieke of maatschappelijke redenen in pamfletten, vlugschriften en natuurlijk memoires, die door tijdgenoten gretig werden gelezen.<br><br>Het voorval tussen de kardinaal en Maria van Reigersberchs dochter werd uiteindelijk vereeuwigd in de gedrukte herinneringen van een Franse aristocraat, die het uit de mond van Maria de' Medici had vernomen. Of het de koningin-moeder om de faux pas van de kardinaal - met wie zij een wisselende, politieke betrekking onderhield - ging, of om sympathie voor de Nederlandse, blijft ongewis. Dat Maria van Reigersberch niet aan het geldende schoonheidsideaal voldeed, is echter evident. Vanaf het einde van de middeleeuwen had namelijk een klein en tenger vrouwenlichaam met kogelronde borsten, die in een mannenhand te vatten waren, de voorkeur. Maar uiteraard werd niet iedere vrouw met deze kenmerken of botstructuur geboren en daarom moest het lichaam van jongs af aan zo gemodelleerd worden. Gegoede ouders beschouwden het lichaam van hun kinderen als een klomp was, die zij naar believen naar het heersende schoonheidsideaal konden vormen. Voor meisjes betekende dit vanaf een jaar of vier een - langzamerhand steeds stijver - korset en voor jongens, ongeveer vanaf hun tiende, het kweken van een 'spierenkorset' door te sporten (paardrijden, schermen, boogschieten) en te dansen. Dit laatste klinkt nu misschien vreemd, maar dansen hield toentertijd in dat vrouwen werden opgetild, zoals sommige danspassen vereisten. Terwijl het lichaam van de jongens dus krachtiger werd, verslapte en vervormde dat van de meisjes.<br><br>In 1608 verscheen de Nederlandse vertaling van een Frans geschrift waarin de adellijke auteur de nodige kritiek uitte op het feit dat het vrouwenlichaam tenger en smal moest zijn en in die vorm werd geperst door 'houten of ijzeren platen', (walvis)baleinen en doorgestikte, stijve corseletten of stiklijven. Hij was niet de enige. In de Nederlanden hekelde een Haagse dichter in een satirisch gedicht uit 1624 de jonge vrouwen die om een modieuze bouwen (een nauwsluitend kledingstuk bestaande uit een lijf met bijpassende rok) te kunnen dragen slechts weinig of niets aten. De losvallende vlieger (een soort jas-jurk) daarentegen bood - volgens de dichter - juist de mogelijkheid om lekker te tafelen. Daarnaast wees hij op het belang van een goede kleermaker of naaister, die de onvolkomenheden van een vrouwenlichaam wist te camoufleren door de kleren op kunstige wijze aan de schoonheidsidealen aan te passen (een service waar de huidige haute-coutureklanten nog steeds van profiteren).<br><br>Vanuit het huidige perspectief is het opvallend dat beide opiniërende publicaties met duidelijke standpunten door mannen en niet door vrouwen werden geschreven. Inmiddels weten we echter dat de persoonlijke mening van een vrouw uit dit tijdvak uiterst zelden op papier werd vastgelegd en al helemaal niet werd gepubliceerd.<br><br>Vanaf dit moment is er nooit meer een tijd geweest waarin het lichaam niet op de een of andere manier moest worden gevormd of gesteund. Waren de borsten vol in het zicht, dan werden zij ondersteund door een korset. Maar wie van nature onvoldoende boezem had, vulde ze in de 19de eeuw aan de onderkant op met stoffen vullingen - qua vorm vergelijkbaar met de siliconen 'kipfilets' uit het eerste decennium van de 21ste eeuw. Moesten de borsten juist plat zijn, dan droeg men een hoger korset, dat net als de huidige minimizer-bh functioneerde. Wie niet aan de geldende schoonheidseisen voldeed, was gewaarschuwd. Vooral aan het begin van de 19de eeuw, toen lage decolletés en een hoge taille in de mode waren, verschenen talloze spotprenten van vrouwen die, met te grote borsten, te dikke billen en te forse bovenbenen, letterlijk te kijk stonden in de vrijwel transparante jurkjes van flinterdunne linnen batist of katoenen mousseline. Tegelijkertijd moesten ook de mannen eraan geloven. Terwijl in de 18de eeuw het mannenbeen gehuld was in een kniebroek en zijden kousen (waarbij alleen de kuiten goedgevormd hoefden te zijn), kwamen na de Franse revolutie strakke, lange broeken of spanbroeken in de mode, die nietsverhullend waren. Spillebenen werden de schrik van iedere man, terwijl stevige kuiten, bovenbenen en billen niet eenvoudig te kweken waren, en zo zat er dus niets anders op dan dat ook de mannen hun toevlucht namen tot stoffen vullingen, zoals op menige karikatuur uit die tijd te zien is. Maar daar bleef het niet bij. Al sinds de 16de eeuw was een duidelijk uitkomende mannenborst of bolle buik een van de mannelijke schoonheidsidealen. Volgens een laat-16de-eeuws Frans-Nederlands woordenboek stond het symbool voor het welvaren of de gezondheid van een mens. Beter gezegd: het postuur van iemand die voldoende te eten had in een tijd van regelmatig terugkerende hongersnoden en dus waarschijnlijk financieel en economisch onafhankelijk was. Een benijdenswaardige positie en een prima imago om uit te stralen. In de 18de eeuw werd de daarbij behorende houding van 'schouders naar achteren' nog ondersteund door de plaatsing van de mouwinzet, en benadrukten de schuin weggesneden voorpanden van de jas de borst. Maar in de eerste helft van de 19de eeuw bereikten de mannenjassen hun huidige vorm en zagen modieuze mannen zich genoodzaakt maagbanden met baleinen te gaan dragen, die de taille moesten verminderen zodat de borstpartij beter uitkwam. Gelukkig werd in dezelfde periode elastiek uitgevonden; natuurrubber, dat onder vermenging met zwavel werd verhit (vulkaniseren), zodat het steviger en elastischer werd. Het zou echter nog tot het eerste decennium van de 20ste eeuw duren voordat dit nieuwe materiaal in textiel kon worden meegeweven. Deze ontwikkeling was echter niet meer te stuiten en vanaf de jaren twintig kwamen steeds weer nieuwe en verbeterde stretchstoffen op de markt, zoals Spandex, Lycra en Neopreen. In het begin konden deze stoffen alleen zijwaarts worden uitgerekt, maar Spandex was in vier richtingen elastisch. Baleinen raakten overbodig, doordat met de strategische plaatsing van de verschillende loop- en dus stretchrichtingen op het lichaam de gewenste vorm bereikt kon worden.<br><br>Fast forward naar het jaar 2000, waarin het Amerikaanse merk Spanx de eerste naadloze, licht corrigerende slip uitbracht. Het begin van shape- en support wear. In eerste instantie was Spanx gericht op de witte vrouw, die het Europees georiënteerde schoonheidsideaal volgde, maar al heel snel werd ook de Afro-Amerikaanse vrouw tot de doelgroep gerekend. Het is opvallend dat het 'corrigeren en steunen' in het nieuwe millennium een vlucht nam, temeer omdat sinds de fitnessgolf van de jaren tachtig steeds meer vrouwen ervan overtuigd waren dat een gezond en ideaal figuur, een getraind lichaam was. Het was voor het eerst in de geschiedenis dat actief werken aan het vrouwenlichaam als uitgangspunt werd geïntroduceerd. Al sinds de 18de eeuw wist men dat te veel zitten en te weinig bewegen slecht voor de gezondheid is, maar daar werden nooit effectieve oplossingen tegenover geplaatst.<br><br>Hoewel sporten in de buitenlucht, de gym of thuis niet meer weg te denken is, was en is het zo bereiken van het perfecte lichaam niet voor iedereen weggelegd. Niet iedere vrouw kan of wil er voldoende tijd aan besteden. Al in de jaren negentig was de wereldwijd succesvolle romanfiguur Bridget Jones hier een herkenbaar voorbeeld van. Zij wurmde haar onsportieve, ongetrainde lichaam in een strakke step-in, die haar lichaamsomvang met 15 procent zou verminderen. Onzin natuurlijk, want er gebeurt niets anders dan het verplaatsen van het overtollige lichaamsvet of -vocht. Tot op de dag van vandaag zijn de strakke abs van beroemdheden als Jennifer Lopez, Gigi Hadid en Halle Berry slechts een onbereikbaar ideaal - als we ze al zouden willen - en voor weinigen weggelegd. Voor deze vrouwen is hun uiterlijk onderdeel van hun bedrijfskapitaal en daarom kunnen zij bijna niet anders dan er veel tijd en geld aan besteden. Ons rest - in de meeste gevallen - naast het rennen of de sportschool het onzichtbare, ondersteunende of vormende ondergoed wanneer we er in strakke kleren goed uit willen zien. In 2019 lanceerde de Amerikaanse televisiepersoonlijkheid Kim Kardashian haar lingerie- en shapewearcollecties, die sinds 2024 via de Bijenkorf te koop zijn. Skims is er voor alle figuren, maten en huidskleuren, en bestaat in de compression levels licht tot zwaar, waarbij het lichaam steeds sterker ingekapseld wordt. Feitelijk is er niets veranderd, de afgelopen honderden jaren. Andere materialen, beter aan de huidskleur aangepaste kleuren, maar de uitgangspunten zijn hetzelfde: de taille verkleinen, de buik/maag pletten en de borsten ondersteunen of verminderen. Alleen nieuw is het ondersteunen en opwerken van de billen naar het Zuid-Amerikaanse en het Afro-Amerikaanse schoonheidsideaal.<br><br>Dat vrouwen trots mogen zijn op hun rondingen, past slechts ten dele in dit concept, dat echter internationaal aanslaat. Het Nederlandse Magic Bodyfashion verkoopt corrigerende bodysuits en jurken in zo'n honderd landen. Ook Spanx is nog steeds in de markt en biedt net als Skims drie mogelijkheden van compression, waarbij de strakste vorm onder andere het 'insnoeren als bij een korset' aanbiedt. Deze lycra body is zowaar voorzien van verschillende lange baleinen, die onder de borsten beginnen en boven de benen en op het schaambeen eindigen. Dit doet meteen denken aan het korset dat in de jaren zestig van de 17de eeuw in de Nederlanden werd gedragen - en hoewel men toen vrijwel onbuigzame baleinen gebruikte, lijkt me het zitten met zulke lange baleinen ook met de huidige variant niet echt prettig. Maar 'wie mooi wil zijn, moet pijn lijden', zoals een al eeuwen bekend spreekwoord luidt. Het streven naar een ideaal zal altijd blijven bestaan.<br><br>",Het Financieele Dagblad
2025-03-01,Zaterdag 01 Mrt 2025,Kwaad bloed,"Op een elektriciteitskast in Washington D.C. staan twee woorden gekrast: Kill Elon. President Donald Trump benoemde Elon Musk tot hoofd overheidssanering en gaf de Tesla-ceo carte blanche. Nu jaagt Musk zijn saneermachine door alle lagen van de federale overheid.<br><br>Door te strooien met termen als 'corruptie' en 'fraude' maakt hij de circa 2,3 miljoen federale ambtenaren verdacht. Onduidelijk is hoeveel banen hij exact wil schrappen - een stappenplan is niet met het publiek gedeeld - maar geen enkel ministerie lijkt aan zijn kettingzaag te ontkomen. Musk lijkt bovendien een voorkeur te hebben voor de avond of het weekend om zijn massaontslagmails te versturen. Zijn aanpak zet kwaad bloed. Dagelijks krijgt hij doodsbedreigingen, zo vertelde Musk deze week bij de eerste bijeenkomst van Trumps nieuwe kabinet.<br><br>Lees het artikel op pagina 20<br><br>Barbara Noordermeer en Lennart Zandbergen zijn correspondent voor Het Financieele Dagblad.<br><br>",Het Financieele Dagblad
2025-03-01,Zaterdag 01 Mrt 2025,Marcouch,"En verder<br><br>De Arnhemse burgemeester Ahmed Marcouch zet zich in voor een samenleving waarin iedereen meetelt. 'Als je een groep generaliserend wegzet, doe je een heleboel mensen onrecht aan.'<br><br>We praten niet genoeg over de dood, producent Taylor Sheridan brengt met de serie 'Yellowstone' de echte cowboy terug en Foam toont beelden van fotograaf Sakir Khader van oorlogsgeweld in Palestina.<br><br>",Het Financieele Dagblad
2025-03-01,Zaterdag 01 Mrt 2025,Microsoft stopt met internetbeldienst Skype,"Van onze redacteur<br><br>Amsterdam<br><br>Techconcern Microsoft stopt met de bel- en chatapp Skype, die ruim twintig jaar heeft bestaan. Op 5 mei zal Skype uit de lucht zijn. Microsoft, dat de app in 2011 voor €8,5 mrd overnam, hoopt dat de gebruikers naar Teams overstappen. De techgigant zegt zich volledig op Teams te gaan richten.<br><br>Skype ging in 2003 van start en telde op zijn hoogtepunt honderden miljoenen gebruikers. Het platform waarop mensen konden audio- en videobellen via internet, ondergroef al snel de vaste telefonie, zeker voor langeafstandsgesprekken. Met de overname troefde Microsoft onder meer Google en Facebook af. Skype kreeg daarna vooral moeite om aan te haken na de doorbraak van de smartphone en het verloor de laatste jaren snel terrein op concurrerende diensten, zoals Zoom, Slack en Microsofts eigen Teams. Microsoft heeft diverse keren geprobeerd Skype weer op te poetsen, maar zonder succes. Het bedrijf wilde de laatste gebruikerscijfers volgens persbureau Bloomberg niet bekendmaken. Microsoft zegt dat er geen ontslagen vallen door het einde van de chat- en gespreksdienst. Na 5 mei hebben gebruikers ongeveer twee maanden om over te stappen op Teams. Ze kunnen met hun Skype-account inloggen op Teams en kunnen dan bij bestaande contacten, groepsgesprekken en chatgeschiedenis komen.  De Zweedse Skype-oprichter Niklas Zennström werd in 2011 zeer vermogend door de verkoop aan Microsoft. Hij stak het geld onder meer in zijn investeringsmaatschappij Atomico, die zich ook sterk op de Europese techsector richt. <br><br>De laatste jaren verloor Skype snel terrein op diensten als Zoom, Slack en het eigen Teams<br><br>",Het Financieele Dagblad
2025-03-01,Zaterdag 01 Mrt 2025,Mobiele bemoeial,"Nooit alleen<br><br>Piep, piep, je rijdt te hard. Moderne auto's kijken mee, sturen bij en grijpen in waar nodig. Het maakt autorijden makkelijker en veiliger, maar ook ingewikkelder. En soms is het ronduit irritant.<br><br>Door Bart Vergeer<br><br>actieve rijhulp- en veiligheids-systemen<br><br>Anno 2024 heeft elke nieuwe auto camera's en sensoren aan buiten- en binnenkant.<br><br>Hoe hoger het uitrustingsniveau van de auto, hoe meer systemen ervan gebruikmaken. Automerken hanteren verschillende namen voor dezelfde systemen en bij het ene merk werken ze beter dan bij het andere.<br><br>Om ze op een prettige manier te kunnen gebruiken, is het van belang om te begrijpen wat ze doen. Een overzicht:<br><br>lGeavanceerd noodremsysteem Auto detecteert kruisend of stilstaand verkeer, waarschuwt bestuurder en maakt noodstop bij dreigende aanrijding.<br><br>lIntelligent Speed Assistance Waarschuwt bij overschrijden van door auto veronderstelde snelheidslimiet.<br><br>lVermoeidheids- en attentiemonitor Waarschuwt als auto vermoedt dat chauffeur vermoeid is of niet op de weg let.<br><br>lRijstrookverlatingswaarschuwing<br><br>Waarschuwt bij verlaten rijstrook.<br><br>lDodehoekwaarschuwing Waarschuwt bij verkeer in dode hoek (bij wisselen rijstrook).<br><br>lRijstrookverlatingspreventie (Lane Assist)<br><br>Auto stuurt zelf bij als rijstrook verlaten dreigt te worden.<br><br>lBandenspanningscontrole Auto geeft signaal als bandenspanning afwijkt.<br><br>lVerkeersbordherkenning<br><br>Toont gepasseerde verkeersborden op scherm in de auto.<br><br>lAfslaanhulp Controleert op tegemoetkomend verkeer bij links afslaan, inclusief noodstopfunctie.<br><br>lKruisend- verkeerhulp Controleert op kruisend verkeer bij achteruit verlaten parkeervak of uitrijden uitrit.<br><br>lUitstapwaarschuwing Waarschuwt voor naderend verkeer bij openen portier.<br><br>lAdaptieve cruisecontrol Houdt ingestelde snelheid aan, houdt afstand tot voorligger en geeft zelf gas en komt tot stilstand bij filerijden.<br><br>lSnelheids-limiethulp Auto herkent snelheidslimietborden en biedt aan snelheid aan te passen bij veranderen limiet.<br><br>lUitwijkhulp<br><br>Bij plotseling opdoemend obstakel wijkt auto zelf uit indien daar ruimte voor is.<br><br>lNoodstophulp Auto brengt zichzelf tot stilstand als bestuurder niet meer reageert op signalen auto (bijv. bij onwel raken). Sommige auto's verplaatsen zich voor het stoppen eerst naar de vluchtstrook, indien aanwezig.<br><br>'Boing, boing.' Een paar seconden later: 'Boing, boing.' Ik heb een hagelnieuwe BMW i5 Touring opgehaald bij BMW Nederland en rijd net weg, iets harder dan toegestaan. Op het dashboard knippert een verkeersbord dat een 50-limiet weergeeft. 'Boing, boing', zegt de BMW nog eens. Wie is daar?<br><br>Het is ISA, oftewel Intelligent Speed Assistance. Alle nieuwe auto's die in de EU verkocht worden zijn ermee uitgerust en attenderen de chauffeur erop als de snelheidslimiet overschreden wordt. Althans, als de auto dénkt dat de limiet overschreden wordt. Volgens autotestjournalist Jan Lemkes mag de I van ISA wel weg. 'Ik heb er geen goed woord voor over', zegt hij getergd. 'ISA is een slecht idee, en bovendien slecht uitgevoerd. Het piept al vanaf 1 kilometer per uur te hard. In sommige auto's moet je elke rit weer in het navigatiescherm duiken om het uit te zetten en het heeft de snelheidslimiet niet altijd scherp.' Maar vanaf 7 juli van dit jaar is het verplicht. Menig consument reageert er verbolgen op, blijkt uit een vragenrondje langs een zestal verkopers van verschillende autodealers. 'Hoe je het uitzet' - want dat kan wel - 'is wat klanten meteen van me willen weten. Ze vinden het irritant', zegt Janfeike Bruin, van Jaguar Land Rover.<br><br>Dan doelt hij niet alleen op ISA, maar ook op het gelijktijdig verplichte Lane Assist, dat door bijsturen probeert te voorkomen dat je onbedoeld de rijstrook verlaat. En zo zijn er in recente jaren veel meer systemen geïntroduceerd die autorijden veiliger en gemakkelijker moeten maken.<br><br>Een weekend met een BMW i5 Touring, een willekeurig actueel model met alle laatste snufjes, toont hoe autorijden met al die systemen is. Erg gemakkelijk, zo ervaar ik. Zeker met Assisted Drive ingeschakeld, de overtreffende trap van cruisecontrol. Op een N- of snelweg hoef ik dan alleen mijn hand op het stuur te laten rusten, zodat de auto 'voelt' dat ik er nog ben. Accelereren, remmen, de weg volgen, op verkeersborden letten: hij doet het allemaal zelf, op verbazingwekkend verfijnde wijze. Maar ook met een uitgeschakelde rijassistent kijkt de BMW met me mee. Dan let hij niet alleen op mijn snelheid en of ik wel netjes binnen de lijnen blijf, maar projecteert hij ook de gepasseerde verkeersborden op de voorruit. Verder denkt hij te weten wanneer ik even zou moeten stoppen voor koffie, let hij bij het verlaten van een uitrit op kruisend verkeer en controleert hij de dode hoek als ik van rijstrook wissel. Als iets fout dreigt te gaan, stuurt de auto bij of staat op de rem; alles om de kans op een botsing of aanrijding te minimaliseren. Want dat is het doel van het pakket Europese veiligheidsregels (GSR2), waaraan alle nieuwe auto's per 7 juli moeten voldoen.<br><br>Het ultieme streven van de EU is nul verkeersslachtoffers in 2050. 'Natuurlijk is dat geen haalbaar doel', zegt Marieke Martens. 'Maar het aantal slachtoffers moet wel naar beneden.' Ze doet namens TNO en de TU Eindhoven al decennia onderzoek naar hoe mensen interacteren met technologie in auto's, een topic dat met het snel toenemen van de hoeveelheid technologie urgenter wordt.<br><br>De Europese regels zijn namelijk niet de enige reden van een toename van de technologie. 'De belofte van de volledig zelfrijdende auto heeft de ontwikkeling van rijhulpsystemen ook een impuls gegeven', legt Martens uit. 'Voor het comfort is daar natuurlijk wat voor te zeggen. Maar je moet er ook voor zorgen dat mensen niet te veel gaan vertrouwen op de systemen en zelf niet meer opletten.'<br><br>Tegelijkertijd roepen rijhulpsystemen bij menigeen dus juist afkeer op, blijkt uit de rondgang langs dealers. Vooral het volgens velen betuttelende ISA, maar ook de 'attentiemonitor' en Lane Assist worden meermaals genoemd. Martens: 'Het is ook vervelend als die tegenstuurt wanneer je dat niet wilt. Bijvoorbeeld als je bewust de berm in stuurt om een trekker te passeren. De eerste keer dat dat gebeurt schrik je ervan, maar als je eraan went, leer je hoe je ermee omgaat - ertegenin sturen.'<br><br>Daarnaast betekent het niet-feilloos werken van systemen niet dat ze dan maar niet zouden moeten bestaan: 'Door iets als een vermoeidheids- en attentiemonitor te verplichten en te testen, wat voor de Euro NCAP-veiligheidsbeoordeling gebeurt, stimuleer je ook dat zo'n systeem verder ontwikkeld wordt.' Autotester Lemkes beaamt dat je aan rijhulpsystemen kunt wennen. Hij was eerst geen fan van adaptietieve cruisecontrol, die je automatisch afstand laat houden van ander verkeer, maar nu wel. 'Lane Assist zet ik nog vaak uit, maar het werkt een stuk beter dan enkele jaren geleden. Bovendien zullen actieve veiligheidssystemen al de nodige ongelukken voorkomen hebben. Liefst wil je een auto waarin je ze niet hoeft uit te zetten, maar dan moeten ze wel goed werken.' Tippen welke merken de beste systemen hebben, kan hij niet. 'Daarvoor gaan de ontwikkelingen te snel. Wat een halfjaar geleden slecht werkte, kan inmiddels door een update verbeterd zijn.' Hij adviseert om tijdens een proefrit te testen hoe ze werken en - als ze niet bevallen - of ze makkelijk uit te schakelen zijn. 'Als je wegrijdt en ISA begint te piepen, wil je niet in het scherm hoeven graven om het uit te zetten - hartstikke onveilig.'<br><br>Tot mijn opluchting behoort BMW tot de merken die daar een sneltoets voor bedachten. Voor menig automobilist fungeert de maximumsnelheid nu eenmaal vaker als leidraad dan als limiet. En de overige systemen? Zolang ik doe wat de auto verwacht - zoals richting aangeven bij het wisselen van rijstrook op de snelweg -, doet de auto wat ik verwacht, waarbij het helpt dat ik als autoadept weet welke systemen er zijn en hoe ze werken.<br><br>Zelf een nieuwe auto? Dan adviseert Martens om de verschillende systemen een voor een in gebruik te nemen, zodat je geleidelijk leert wat ze doen en wat de auto met een volgend 'boing, boing' wil vertellen. Want hoewel - of juist doordát - de techniek steeds meer zelf kan, blijft betrokkenheid van de nog immer eindverantwoordelijke bestuurder van levensbelang.<br><br>",Het Financieele Dagblad
2025-03-01,Zaterdag 01 Mrt 2025,Onder Trump lijkt de duurzaamheid van veel bedrijven van korte duur,"Van euforie naar pragmatisme <br><br>Unilever, Shell, Equinor: steeds meer bedrijven komen terug van hun maatschappelijke doelen. De terugkeer van Donald Trump brengt dat proces in een stroomversnelling. Winstmaximalisatie is weer in, duurzaamheid is uit. Is de maatschappelijk geëngageerde onderneming alweer passé?<br><br>Als de agenda van het jaarlijkse World Economic Forum in Davos een indicatie is van wat er leeft in de top van het internationale bedrijfsleven, dan mogen klimaatactivisten de borst natmaken. Twee jaar geleden zagen topmanagers een gebrek aan klimaatactie nog als een van de grootste bedreigingen voor de wereldeconomie. Dit jaar ging het vooral om het omgaan met de negatieve gevolgen van extreem weer, zoals overstromingen en bosbranden. Het is niet langer de actie die centraal staat, maar acceptatie en adaptatie.<br><br>'Veel bestuurders gaan er eigenlijk al van uit dat we niet meer zullen voldoen aan het klimaatakkoord van Parijs', constateert hoogleraar strategie Henk Volberda (Universiteit van Amsterdam) over de afspraak die landen maakten om de opwarming van de aarde te beperken tot 1,5 graad Celsius ten opzichte van het begin van het industriële tijdperk. Volberda is betrokken bij de jaarlijkse enquête over wereldwijde risico's die het WEF uitvoert onder bestuurders. Het is een subtiele maar veelbetekenende verandering in de discussie over klimaatverandering. En klimaat is slechts één van de maatschappelijke thema's waarop de toon in het bedrijfsleven is veranderd. Op alle vlakken van ESG (environmental, social and governance) zien we een terugtrekkende beweging. De term zelf verdwijnt intussen uit veel bedrijfsrapportages.<br><br>Begin dit jaar viel de grootste alliantie van financiële instellingen op het vlak van klimaat bijna uit elkaar nadat onder andere grote partijen als BlackRock, Goldman Sachs en JPMorgan hun steun hadden teruggeschroefd. Begin deze maand hebben Google, Accenture en Deloitte hun diversiteitsbeleid in de prullenbak gegooid. En begin februari vaardigde de Amerikaanse beurstoezichthouder SEC zelfs een richtlijn uit die het voor beleggers moeilijker maakt bedrijven aan te spreken op hun klimaat- en mensenrechtenbeleid. Het draait, zo lijkt het, weer om groei, winst en dividend. Dat zijn de klassieke bedrijfsdoelen zoals econoom Milton Friedman ze in de jaren zeventig formuleerde. Afgelopen week werd topman Hein Schumacher na ruim anderhalf jaar rücksichtslos aan de kant geschoven bij Unilever. Niet vanwege rode cijfers of een verkeerde strategie, maar omdat de verbetering van de resultaten niet snel genoeg gaat. Het aandeelhoudersrendement op de korte termijn domineert nu de boardroom van deze aanhanger van maatschappelijk verantwoord ondernemen.<br><br>De Amerikaanse president Trump - klimaatontkenner en tegenstander van diversiteitsbeleid - jaagt de nadruk op winst en dividend alleen maar aan. Dat roept de vraag op of het maatschappelijk idealisme dat bedrijven nog maar een paar jaar geleden bij monde van topbestuurders als Paul Polman van Unilever en Feike Sijbesma van DSM gretig omarmden, niet meer dan een tijdelijke opwelling was. En of het überhaupt ooit serieus was.<br><br>Annet Aris is mild over de bestuurders van destijds. Volgens de directeur van het governancecentrum van de Franse business school Insead moet je 'het elastiek ver uitrekken om iets in beweging te brengen'. Ze vergelijkt het met het op touw zetten van bezuinigingen. 'In mijn ervaring stellen bedrijven vaak bezuinigingsdoelen van 30%, maken concrete plannen voor 20% en realiseren uiteindelijk 10%. Maar dan is de boel wel opgeschud. Het is nu zaak dat het ESG-elastiek niet te ver terugschiet.' <br><br>De Amsterdamse hoogleraar ondernemingsrecht Jaap Winter oordeelt strenger over de beloftes die bedrijven deden. 'In de eerste jaren na ""Parijs"" waren duurzaamheid en ESG misschien vooral een marketinginstrument. Het was een fase waarin veel bedrijven zich van hun maatschappelijk betrokken kant lieten zien, op de golven van het publieke debat, en zich lieten verleiden tot grote ambities en doelstellingen, zonder steeds goed te weten wat daarvoor nodig was.' Illustratief voor het nieuwe realisme is de recente strategiewijziging het Noorse staatsenergiebedrijf. Dat wijzigde enkele jaren geleden zijn naam van Statoil in Equinor om aan te geven hoe serieus het zijn groene strategie nam. Begin deze maand liet het bedrijf weten zijn investeringen in hernieuwbare energie te halveren om de aandeelhouderswaarde te vergroten. Net als Shell, dat die heroriëntatie eerder al aankondigde, en onlangs BP.  'Het pragmatisme is terug bij veel bedrijven', ziet Fransje van der Marel, senior partner bij consultancyfirma McKinsey. Van der Marel is expert op het gebied van verduurzaming van de energiesector en grote industriële bedrijven. 'Bestuurders halen tegenwoordig opgelucht adem omdat ze meer ruimte hebben om de energietransitie op een zakelijke manier te bekijken en omdat de kosten van het beperken van klimaatverandering bespreekbaar worden. Voor velen van hen is Friedman nooit weggeweest.'<br><br>Ook Peter Bakker, ex-topman van TNT Post en tegenwoordig ceo van WBSCD - een mondiale adviesraad voor de duurzame ontwikkeling van het bedrijfsleven - ziet dat ondernemingen anders naar ESG kijken. 'Het gaat steeds minder om morele redenen en steeds meer om bedrijfseconomische overwegingen.'<br><br>Dat betekent niet dat bedrijven niet meer bezig zijn met klimaat, zegt hij. Het gaat nu vooral om de risico's van klimaatverandering. 'Ondernemingen vragen zich af of hun verdienmodel op termijn houdbaar is als essentiële grondstoffen exponentieel in prijs stijgen omdat de opbrengst door het klimaat zwaar terugloopt. Daar gaan ze nu op anticiperen.' Het bedrijfsleven komt volgens Bakker los van het 'tijdperk-Paul Polman'. De voormalig topman van Unilever was een van de ceo's die 'graag de zeepkist beklommen met geweldige beloftes'. We zitten nu in een fase waarin 'topmanagers ervaren hoe lastig het is om hun duurzame doelen te halen en daarom met realistische plannen komen'. Ondernemingen zijn er ook beducht op dingen te beloven die ze niet kunnen waarmaken, want beschuldigingen van greenwashing liggen op de loer. Het laaghangend fruit van interne besparingen op energie en waterconsumptie is nu wel geplukt, volgens Frans Blom. Hij is medeoprichter van denktank Denkwerk en president-commissaris bij Van Lanschot Kempen. 'Nu komt het harde werk, waarin keuzes moeten worden gemaakt die ten koste kunnen gaan van iets anders: klanten, aandeelhouders of activiteiten in andere landen. Ceo's realiseren zich ook steeds meer dat vervolgstappen door geen enkel bedrijf alleen kunnen worden gezet. Het vergt afstemming, waarbij een heel ecosysteem gelijktijdig in beweging moet komen.' Het besef dat een heel ecosysteem moet veranderen vraagt volgens Jaap Winter ook een ander soort leiderschap, dat zich niet alleen richt op het eigen succes.<br><br>De overgang van idealisme naar pragmatisme tekent zich al anderhalf jaar scherp af. De Russische inval in Oekraïne, de hoge inflatie en het opkomende nationalisme beïnvloeden veel agenda's. Onder andere Unilever, symbool van het progressieve kapitalisme, zwakte uit kostenoverwegingen de duurzaamheidsdoelen flink af. En met de terugkeer van Donald Trump in het Witte Huis komt het terugkrabbelen van bedrijven wat betreft hun progressieve beloftes in een stroomversnelling.<br><br>Zo gaf de klimaatalliantie van financiële instellingen in een interne memo toe dat het vertrek van haar leden samenhing met de verkiezing van Trump. Ook adviesbureaus Accenture en Deloitte ontmantelden hun diversiteitsbeleid om bij Trump in een goed blaadje te komen. De Amerikaanse president moet niets hebben van alles wat ook maar in de verte lijkt op duurzaamheids- of diversiteitsbeleid. Zo verbood hij papieren rietjes bij de overheid ten faveure van plastic en schortte hij onlangs zelfs het vervolgen van Amerikaanse bedrijven vanwege corruptieverdenkingen op (waarmee hij de G van governance in ESG onder vuur nam). Trumps invloed reikt nog verder. Door de macro-economische en geopolitieke onzekerheid als gevolg van zijn beleid gaan bedrijfsbestuurders voorzichtiger opereren en zich meer richten op de korte termijn en op de kasstromen. Ze stellen investeringen uit en hechten meer waarde aan financiële doelen dan aan niet-financiële doelen.<br><br>Europese bedrijven nemen minder voortvarend afscheid van hun ESG-doelen dan hun Amerikaanse concurrenten. Toch is de stemming ook aan deze kant van de Atlantische Oceaan veranderd. Politici en bedrijven lijken meer oog te hebben voor de defensie-industrie en het behoud van het industrieel concurrentievermogen dan voor duurzaamheid en mensenrechten.<br><br>Een illustratie daarvan is de recente weerstand tegen verschillende duurzaamheidswetten uit de Green Deal, het pakket aan maatregelen van de vorige Europese Commissie om EU-lidstaten aan de klimaatdoelen van Parijs te laten voldoen en bedrijven verantwoorder te laten ondernemen. Onder andere de duurzaamheidsrapportageplicht CSRD en de antiwegkijkwet CSDDD worden opnieuw tegen het licht gehouden, hoewel ze nog maar net zijn aangenomen. Het doel is, zo wordt gezegd, het verminderen van de administratieve last. Maar daarmee kan ook de effectiviteit verloren gaan. De tegendruk - die zich overigens al aftekende voordat Trump verkozen werd - verrast hoogleraar Winter niet. 'De voorstanders van een grotere inzet op duurzaamheid hebben onvoldoende oog gehad voor de zorgen die het bij burgers oproept, bijvoorbeeld over de energierekening.' Ook in bedrijven heerst volgens hem ongemak over de richtlijnen en rapportageverplichtingen die op ze afkomen. 'De richtlijnen maken dat je het niet bij mooie woorden kunt laten, maar moet leveren. Tel daarbij op dat het voor bestuurders vaak helemaal niet duidelijk is hoe ze de ESG-doelen moeten realiseren.' Dat alles maakt volgens Winter, die met zijn bedrijf Phyleon veel boards evalueert, dat bestuurders 'enige angst hebben om fouten te maken en afweergedrag vertonen om nu nog maar niets te hoeven doen'.<br><br>Ruilen directies hun maatschappelijke imago dan maar in voor een terugkeer naar het klassieke en vertrouwde winstdenken? Is Milton Friedman terug? Nee, stelt Winter. Ondanks de onzekerheid en instabiliteit in de wereld ziet hij dat een 'brede middengroep in beweging komt en vergroening in de strategie probeert te verankeren omdat de negatieve effecten van klimaatverandering steeds zichtbaarder worden'. <br><br>Daar sluit Annet Aris zich bij aan. 'In de boardrooms wordt tegenwoordig gediscussieerd over wat de bedrijfsvoering voor invloed heeft op het milieu en, omgekeerd, over wat maatschappelijke vraagstukken als klimaatverandering voor invloed hebben op het verdienmodel. Het zit in de hoofden en verdwijnt niet meer.' De bestuurskamers hebben zich volgens haar de problematiek eigen gemaakt. Haar zorg zit bij de aanzienlijke groep kleinere bedrijven die nog niet de voordelen van de diversiteit aan den lijve hebben ondervonden en ook de denkexercities over vergroening nog niet hebben gemaakt. Die zouden in het huidige tijdsgewricht zo maar kunnen besluiten 'het nog even aan te kijken'. Frans Blom stelt dat zelfs Donald Trump de energietransitie niet kan keren. Hernieuwbare energie wordt op de meeste plekken goedkoper dan de alternatieven, of Trump nu 'drill, baby, drill' roept of niet. Maar volgens hem zijn niet alle duurzaamheidsdoelen zo robuust. 'Problematischer zijn andere zaken als ""bewegen naar plantaardige voeding"" of ""circulair produceren"". Daar is beleid voor nodig en daar zie ik nu vertraging optreden.' Ook Fransje van der Marel van McKinsey denkt dat bedrijven niet teruggaan naar de tijd dat ze klimaatverandering niet serieus namen. 'Niemand in Europa wil meer terug naar kolen. Laatst had ik een etentje met een groep energie-ceo's. Dan beginnen zelfs de hardcore-olie- en gaswinners uit zichzelf over de mogelijkheden voor het afvangen van CO2 en groene waterstof. Dat was tien jaar geleden ondenkbaar.'<br><br>'Bedrijven stellen vaak bezuinigingsdoelen van 30%, maken plannen voor 20% en realiseren 10%'<br><br>'Nu komt het harde werk: de keuzes die ten koste kunnen gaan van klanten of aandeelhouders'<br><br>Vervolg op pagina 9<br><br>Vervolg van pagina 7<br><br>'De voorstanders van meer duurzaamheid hebben onvoldoende oog gehad voor de zorgen van burgers'<br><br>Marceline Bresson en Pieter Couwenbergh zijn redacteur van Het Financieele Dagblad.<br><br>",Het Financieele Dagblad
2025-03-01,Zaterdag 01 Mrt 2025,Peking schuift boegbeeld van techontwikkeling aan de kant,"Van onze redacteur<br><br>Amsterdam<br><br>De Chinese minister van industrie en informatietechnologie Jin Zhuanglong is ontslagen. Jin moest van het land een wereldmacht maken op het gebied van chipproductie en kunstmatige intelligentie. Hij is vervangen door Li Lecheng, de voormalige gouverneur van de provincie Liaoning.<br><br>Jin, een 60-jarige luchtvaartexpert, was volgens de Financial Times al sinds december niet meer gezien bij openbare bijeenkomsten, waardoor er al langer geruchten gingen over zijn positie. Gisteren bevestigde China dat Jin is vervangen. Volgens bronnen van de FT zou Jin het onderwerp van een onderzoek naar corruptie zijn geweest. De vervanging van Jin komt wel tijdens de voortdurende anticorruptiecampagne van president Xi Jinping, waarbij al verschillende ministers uit hun functie zijn gezet, waaronder die van defensie, landbouw en buitenlandse zaken. Voordat Jin uit de publiciteit verdween, was hij zeer prominent aanwezig als voortrekker van de Chinese technologische ontwikkeling.<br><br>",Het Financieele Dagblad
2025-03-01,Zaterdag 01 Mrt 2025,Personalia,"Elisabeth Huige-van de Loo is per 1 maart benoemd tot algemeen directeur bij Hoffmann, onderzoeksbureau op het gebied van fraude, integriteit en security. Tot voor kort was zij director risk & compliance bij Deloitte.<br><br>Digitaal agency Bitfactory heeft Coert Prins per 13 februari aangesteld als managing director. In zijn laatste functie was hij chief executive officer bij duurzamereisorganisatie en Afrikaspecialist Charlie's Travels. AuditBoard, specialist in software voor audit-, risico-, compliance- en ESG-compliance management, heeft April Crichlow onlangs benoemd tot chief marketing officer (cmo). Eerder was zij cmo bij Centrical. Gert Mateboer is op 1 maart toegetreden als partner bij het Centrum voor Bedrijfsopvolging. Voorheen was hij werkzaam als algemeen directeur bij The Implementation Group. Harold Naus (56) treedt per 24 maart toe tot de raad van commissarissen van energieleverancier Eneco. Hij neemt die rol over van Michael Enthoven. Manon Houben (54) start op 1 april als voorzitter van de Centrale Organisatie voor de Vleessector en de Vereniging voor de Nederlandse Vleeswarenindustrie. Zij volgt Laurens Hoedemaker op. Include Industries heeft Koen Driessen (51) per 1 maart benoemd tot ceo van TM Induction Heating, specialist in krimpfitassemblagetechnologie voor aandrijftechniek. Op 1 maart is Lex Huis in het Veld gestart als chief sustainability officer bij transportverzekeraar TVM. Voorheen was hij sustainability data & technology lead bij PwC. Mark van Eekelen is recentelijk toegetreden tot de partnergroep van octrooibureau AOMB. Ruben Meiland is op 1 februari gestart als chief product & technology officer bij kaartenverkoopplatform Ticketswap.<br><br>Nieuwe baan? Mail personalia@fd.nl, met Nederlandse functieomschrijving en een foto in hoge resolutie.<br><br>",Het Financieele Dagblad
2025-03-01,Zaterdag 01 Mrt 2025,Pronkschamen,"Straks staan ze nog in de rij om zich in het openbaar te verontschuldigen. 'Kijk mij eens boetvaardig zijn, mensen!'<br><br>Joris van Os is een contrapostmoderne schrijver, dichter en vertaler, die zwoer nooit columns te zullen schrijven, totdat bleek dat iemand hem er daadwerkelijk voor wilde betalen. Hij woont in Eindhoven.<br><br>joris.van.os@fd.nl<br><br>Ik ken een vent die beweerde dat Johan van Oldenbarnevelt familie van hem was. Gaf je hem twee vingers, dan begon hij oeverloos te palaveren over hoe zijn bloedlijn viel terug te voeren op de raadpensionaris uit de Gouden Eeuw, medeoprichter van de VOC, schandelijk onthoofd door Maurits van Oranje. Dat deed hij op een bijna defensieve toon, alsof hij er bij voorbaat van uitging dat je hem niet geloven zou. Dat laatste had hij overigens goed ingeschat, want wie hem een beetje kende, wist dat hij alles uit zijn duim zoog. Zo verslikte hij zich eens in zijn eigen verzinsels en zei: ik stam af van Rembrandt.<br><br>De afgelopen jaren hoor ik hem nauwelijks nog over Johan van Oldenbarnevelt. Opscheppen over voorouders die aan de wieg stonden van de grootste roofkapitalistische handelsorganisatie uit de geschiedenis is minder in trek dan vroeger. Sterker nog, wie wérkelijk afstamt van goudeneeuwse helden veegt dat waarschijnlijk liever onder het tapijt. Of toch niet? Wie denkt dat Hollanders angstvallig zwijgen over hun verleden komt namelijk bedrogen uit. Steeds vaker krijgen we mediaberichten voorgeschoteld waarin Nederlanders openlijk praten over hun niet al te frisse voorouders. Afgelopen maand alleen al. In de Volkskrant vertelt kunstenaar ­Elena Beelaerts dat ze 'tot haar ontzetting' ontdekte dat haar moeder afstamt van een slavenhouder. 'De acute schaamte' bepaalde vervolgens haar onderzoek, waar ze een 'eerlijk' boek over schreef. 'Ik belichaam ons koloniale verleden', zegt ze berouwvol. Ze is niet de enige. Drie dagen eerder berichtte de VPRO nog dat Frans Bromet eveneens familie is van een slavenhandelaar. Ook deze trouvaille werd wereldkundig gemaakt: Bromet maakte er een documentaire over. Zijn we getuige van een nieuwe trend? Het bühneberouw? Vroeger pronkte je met een beroemdheid in de familie. Nu koketteer je met een slavenhouder van wie je je luidkeels en ootmoedig distantieert, het liefst in de krant. Misschien is schamen wel het nieuwe pronken. Misschien buitelen de BN'ers straks over elkaar heen, op zoek naar dingen om zich voor te schamen. Dat wil zeggen: in de media. Was een mea culpa vroeger vernederend, straks staan ze in de rij om zich in het openbaar te verontschuldigen. 'Kijk mij eens boetvaardig zijn, mensen! Ik schaam me tenminste voor ons koloniale verleden, IK wel!' Bij mij leidt zoiets meteen tot een nóg nieuwere trend: schaamtekift. Wroegingsnijd. Waarom heb ik verdomme geen slavendrijver in de familie? Ik heb daar recht op. Ik wil ook op tv! Desnoods zuig ik er een uit de duim. Een verderfelijke Van Os die in de Oost een plantage bestierde. Ja, dat wordt het, een verzonnen slechterik. Ik schaam me nu al kapot voor hem. Ik ga ogenblikkelijk een boek schrijven waarin ik me van hem distantieer. Over het schrijven van dat boek maak ik een documentaire waarin ik me van hem distantieer. Daarna ga ik een toneelstuk maken waarin ik me van hem distantieer. Vervolgens ga ik dat toneelstuk bewerken tot een speelfilm waarin ik me van hem distantieer. Bel me maar op, Volkskrant. Slinger mijn schuldklopperij de ether in. Het liefst met een enorme foto waarop ik vol reflecterend berouw in de lens staar.<br><br>Joris van Os<br><br>",Het Financieele Dagblad
2025-03-01,Zaterdag 01 Mrt 2025,Reacties,"Yuppenblad<br><br>'FD Persoonlijk wordt steeds minder interessant. Het is in toenemende mate een ""yuppenblad"". Alleen Werk & Geld is nog de moeite waard.' Johan van der Veen naar aanleiding van de recente edities.<br><br>Temperatuur<br><br>'Mijns inziens is de EMDR verworden tot een snelkookpan, waarbij de kok wel de pan weet te vinden maar niet de juiste temperatuur kan instellen.'<br><br>Emile Dingjan na het lezen van 'De ontmoeting' (15 februari).<br><br>Ouderwets<br><br>'Bedrijven durven geen uiterlijke regels meer voor te schrijven, uit angst als ouderwets bestempeld te worden.'<br><br>Robbie Tanck reageert op het essay 'Presteren in pak' (22 februari).<br><br>",Het Financieele Dagblad
2025-03-01,Zaterdag 01 Mrt 2025,Saneermachine Elon Musk kan de Verenigde Staten grote schade toebrengen,"De vrije hand<br><br>Met zijn saneermachine Doge hervormt Elon Musk in opdracht van president Donald Trump de Amerikaanse federale overheid. Zijn aanpak is abrupt, chaotisch en omstreden. Dat de Tesla-ceo toegeeft soms fouten te maken, maakt federale ambtenaren er niet geruster op. Vooral niet omdat Trump geen enkele twijfel lijkt te hebben over de ingezette koers.<br><br>Huilend valt USAID-medewerker Hillary de FD-verslaggever in de armen. Donderdag kreeg ze net als haar circa tweeduizend collega's een kwartier de tijd om haar bureau leeg te maken. De zondag ervoor waren ze massaal ontslagen bij het Amerikaanse agentschap dat wereldwijd ontwikkelingshulp verleent. Vijf jaar werkte Hillary voor de organisatie. Nu sleept ze haar eigendommen en de brokstukken van een uiteengespatte carrière achter zich aan in een loodzware zwarte sporttas.<br><br>Als ze het kantoorpand in het centrum van Washington verlaat, klinkt applaus van een twintigtal demonstranten die protesteren tegen de ingrijpende sanering die het nieuwe ministerie Doge (Department of Government Efficiency) uitvoert binnen de Amerikaanse federale overheid. Eén straat verderop staat in het raam van een woning een blauw bordje met de tekst: 'Wij zijn niet de vijand.' Van alle Amerikaanse overheidsinstellingen die de afgelopen weken zijn geraakt door het beleid van Doge, is de klap nergens zo hard geweest als bij USAID. De bezuinigingen betreffen een zeer groot deel van de buitenlandse hulp die Amerika financiert, geld waarmee bijvoorbeeld ziektes worden bestreden. <br><br>Saneermachine Doge staat onder leiding van Elon Musk, de schaduwpresident onder de teruggekeerde Donald Trump. Woensdag presenteerde de Tesla-ceo voor het eerst zijn plannen in de West Wing van het Witte Huis, tijdens de Amerikaanse variant van de ministerraad. Vicepresident JD Vance, gezondheidsminister Robert Kennedy, buitenlandminister Marco Rubio en andere kabinetsleden keken - instemmend knikkend - naar de miljardair.<br><br>Musk heeft van Trump de vrije hand gekregen om de Amerikaanse federale overheid te hervormen. Het werk van het ministerie is 'niet optioneel, maar essentieel' voor het terugdringen van de volledig uit de hand gelopen Amerikaanse overheidsuitgaven en de torenhoge schuld, zei Musk. Hij erkent dat daarbij fouten worden gemaakt, en dat is inmiddels ook gebleken: 'Een van de dingen die we per ongeluk kortdurend cancelden, is ebolapreventie', zei hij woensdag in het kabinetsoverleg. Ebola is zeer besmettelijk. Terwijl Musk beval de geldkraan van USAID dicht te draaien, waarschuwde Oeganda voor een nieuwe uitbraak. Op zijn internetkanaal Truth Social moedigde Trump vorig weekend Musk aan 'agressiever' te werk te gaan. Daarop ontvingen alle ongeveer 2,3 miljoen federale ambtenaren een e-mail met de opdracht kort en bondig uit te leggen wat ze die week gepresteerd hadden; niet reageren zou ontslag betekenen. Het bericht leidde tot veel ophef. Bij onder andere de departementen van justitie, defensie en buitenlandse zaken adviseerden verschillende managers hun teams om niet te reageren, net als bij de FBI.  Woensdag schaarde Trump zich achter het initiatief van Musk. Dat zou betekenen dat naar schatting zo'n 1 miljoen ambtenaren worden ontslagen, maar niemand kan zeggen of dat daadwerkelijk gaat gebeuren. Het tekent de chaos binnen de federale overheid, maar volgens Trump is er niks aan de hand. 'Is er iemand ongelukkig met Elon?', vroeg de president retorisch aan zijn kabinet. Wie ""ja"" zou antwoorden, wist dat zijn lot bezegeld was. 'Die gooien we eruit', zei Trump.<br><br>Miljoenen andere Amerikanen zijn wel ongelukkig met Musk. Uit een poll van enquêteur Ipsos in opdracht van de Amerikaanse krant The Washington Post bleek deze week dat 49% van de respondenten de rigide aanpak van Doge verwerpt, terwijl 34% die steunt. Tekenend is dat slechts 6% van de Democraten het beleid van Musk goedkeurt, tegenover 70% van de Republikeinen.<br><br>Onder ambtenaren heerst grote onzekerheid. Het is compleet onduidelijk hoeveel functies er al zijn geschrapt, en hoeveel er nog volgen. Daarbij ontbreekt een overkoepelend beleid. Musk beweerde tegenover Trump dat hij $2000 mrd op de overheid zou kunnen bezuinigen - zonder dat burgers daar iets van zouden merken - door 'fraude en corruptie' aan te pakken. Er is geen enkel bewijs voor het bestaan van zo veel fraude bij de Amerikaanse federale overheid. Intussen is het volstrekt niet helder hoe Doge te werk gaat en hoeveel er wordt bezuinigd met de ingrepen. Op de eigen website, die halverwege februari in de lucht kwam na kritiek op de rigoureuze ingrepen, schermt Doge met cijfers, maar die kloppen niet altijd. Volgens de website kunnen er 'discrepanties' bestaan en zijn er 'waarschijnlijk enkele fouten en slordigheden'.<br><br>Los van de 600.000 postbezorgers en de 1,3 miljoen militairen telt de Amerikaanse federale overheid 2,3 miljoen ambtenaren. Het is deze groep waarop Doge zich richt, te beginnen met een vrijwel volledige stop op het aannemen van nieuw personeel.<br><br>Vertrekkende ambtenaren mogen alleen in uitzonderlijke gevallen vervangen worden, waarbij het Witte Huis voorschrijft dat er slechts één nieuw personeelslid aangenomen mag worden per vier vertrekkende werknemers. Jaarlijks vertrekken door pensionering en banenwisselingen zo'n 200.000 ambtenaren. Een andere actie waar Doge al vroeg in Trumps regeringsperiode mee kwam, was een e-mail waarin Musk federale ambtenaren een vertrekregeling aanbood; ze zouden dan tot eind september niet meer naar kantoor hoeven komen. Volgens het Witte Huis hebben 75.000 ambtenaren positief op dat aanbod gereageerd, maar verschillende vakbonden vechten de rechtsgeldigheid ervan aan. Verder zette president Trump vrijwel direct na zijn aantreden met een decreet een streep door alle overheidsprogramma's rond Diversity, Equity en Inclusion (DEI). Agentschappen en ministeries kregen de opdracht in kaart te brengen welke afdelingen zich binnen hun organisaties bezighielden met diversiteit en inclusie. De betrokken medewerkers moesten op non-actief worden gezet. Ook hier bemoeit Doge zich actief mee, en daarnaast komen er bijna dagelijks berichten in de media over ontslagrondes bij overheidsagentschappen. Zo vielen er 3400 ontslagen bij de Amerikaanse Forest Service, die de nationale parken beheert en beveiligt. Ook zeker 6000 werknemers van de belastingdienst IRS zouden hun baan per direct kwijt zijn, vooral mensen die zich bezighouden met de controle van belastingaangiften. 'Het voortbestaan van uw dienstverband is niet in het publieke belang', zo stond in de e-mail aan ontslagen IRS-medewerkers. Er gaan bovendien meer dan honderd kantoren dicht waar Amerikanen hulp kunnen krijgen met hun belastingaangifte, zo bleek donderdag. Dat gebeurt precies in de periode waarin Amerikanen hun belastingaangiften moeten doen.  Verdere ontslagen zijn aangekondigd bij de ministeries van landbouw, onderwijs, binnenlandse veiligheid, energie, gezondheid, defensie, justitie, buitenlandse zaken en het Consumer Financial Protection Bureau, dat is opgericht na de financiële crisis van 2008.<br><br>Bij de aangekondigde ontslagrondes gaat het veelal over ambtenaren die minder dan een jaar in dienst waren en vanwege hun proeftijd makkelijk te ontslaan zijn. Die proeftijd geldt vaak ook voor medewerkers die niet nieuw zijn, maar in het afgelopen jaar promotie hebben gekregen. In totaal zijn er volgens overheidsgegevens 220.000 mensen die in deze categorieën vallen. Het Witte Huis heeft overheidsagentschappen opgedragen vrijwel al deze mensen te ontslaan.<br><br>Bij het ontslaan van werknemers in hun proeftijd gaat het niet blijven, zo lijkt het. Woensdag kondigde het Witte Huis aan dat er in veel meer banen gesneden zal worden: overheidsagentschappen moeten binnen twee weken een plan inleveren waarin zij uiteenzetten hoeveel personeel zij kunnen schrappen en hoeveel geld zij daarmee verwachten te besparen. Een eerste indicatie van de impact van die ontslagronde kwam afgelopen week al: bij de Social Security Administration, verantwoordelijk voor het betalen van pensioenuitkeringen aan zo'n 72 miljoen Amerikanen, zou de helft van het personeel weg moeten, meldden Amerikaanse media deze week. De organisatie sluit ook een aantal locaties waar gepensioneerden met vragen of problemen kunnen aankloppen.<br><br>Tekenend bij al deze ingrepen is hoeveel haast Musk heeft. Vorige week ontsloeg de nationale nucleaire veiligheidsdienst plots 350 medewerkers, een stap die later weer werd teruggedraaid. Dat werpt de vraag op in hoeverre de aanpak van Doge schade veroorzaakt bij essentiële overheidsdiensten. Donderdag bleek dat zeker 800 medewerkers weg moeten bij de meteorologische dienst NOAA, die orkaanwaarschuwingen afgeeft. Ook bij het CDC, verantwoordelijk voor het opsporen en bestrijden van besmettelijke ziekten, verdwijnen 700 banen.<br><br>Economen proberen bij te houden hoe groot de ontslagrondes zijn. Die kunnen immers effect hebben op de werkloosheidscijfers en op de consumptie van de over het algemeen welgestelde federale ambtenaren. Uit enquêtes blijkt dat economen gemiddeld genomen denken dat er de komende tijd zo'n 300.000 ambtenaren ontslagen zullen worden. 'Dat is gezien de 160 miljoen werkende Amerikanen misschien niet zo veel, maar uit onderzoeken blijkt dat er voor iedere federale ambtenaar twee mensen extern werken', schreef hoofdeconoom Torsten Slok van private-equity-investeerder Apollo bijvoorbeeld. 'Zo kunnen de ontslagaantallen oplopen tot 1 miljoen.' Volgens Slok zien veel macrocijfers er vooralsnog goed uit, maar neemt het aantal risico's rap toe. Ook oprichter van hedgefonds Point72 Steve Cohen verwacht negatieve effecten van de bezuinigingen die Musk probeert door te voeren. 'Als dat geld al zolang door de economie stroomt en nu plots stopt, kan dat niet anders dan negatief zijn voor de economische groei', zo stelde hij vorige week op een beleggersconferentie in Miami. Het lijkt erop dat de bezuinigingen op overheidsdiensten al terug te zien zijn in de wekelijks gepubliceerde nieuwe aanvragen voor werkloosheidsuitkeringen. In de hoofdstad, Washington D.C., stijgt dat aantal sinds Trumps aantreden elke week. Wel zal volgens Moody's het uiteindelijk effect van de massaontslagen - de kredietbeoordelaar verwacht dat er 100.000 banen verdwijnen uit de hoofdstad - slechts geleidelijk zichtbaar worden in de cijfers. Vanwege opzegtermijnen kan het even duren voordat mensen daadwerkelijk als werkloos gelden.<br><br>Als die 100.000 werkelijkheid wordt, doet dat de economie van de hoofdstad geen goed. 'De geschrapte posities zullen vooral goedbetaalde banen zijn van hoogopgeleide werknemers', schreven Moody's-economen Adam Kamins en Justin Begley in een analyse. 'Dat zal de klap versterken, doordat er veel neveneffecten zijn voor consumentgerichte sectoren en de huizenmarkt.' Volgens Kamins en Begley zal de werkloosheid in de hoofdstad volgend jaar groeien naar 6,5%, terwijl de twee eerder nog een daling naar 5,5% voorspelden. Daarmee is de kans groot dat de hoofdstad een recessie tegemoet gaat, zo stellen zij.<br><br>Uit cijfers van Bright MLS, analist van woningmarktdata, bleek deze week voor het eerst een licht effect op de vastgoedmarkt van Washington D.C. Het aantal te koop staande woningen in en rondom de stad neemt voorzichtig toe, terwijl de prijzen iets minder hard lijken te stijgen. Maar voor harde conclusies is het nog te vroeg, waarschuwt makelaar Susan Isaacs. 'Vastgoedeigenaren in Washington zijn gewend dat de waarde van hun eigendom stijgt. De mensen die nu hun baan verliezen, bellen eerst met hun adviseur om de trends te bespreken. Daarom zie je het huizenaanbod nog niet echt stijgen.' Ook voor de staten rond de hoofdstad geldt er inmiddels een hogere alarmfase. In Virginia, dat voor $106 mrd aan federale gelden ontvangt, heeft het Huis van Afgevaardigden een crisiscommissie opgezet. Volgens Moody's is een recessie in Virginia en Maryland niet waarschijnlijk, maar de staten huisvesten wel veel overheidsmedewerkers. Hoewel de gevolgen van de massaontslagen en de daarmee gepaard gaande onzekerheid vooral rond de hoofdstad een groot thema zijn, werken vier op de vijf federale ambtenaren buiten de hoofdstad. De IRS heeft bijvoorbeeld veel personeel in Kansas City, terwijl ook New Mexico veel ambtenaren kent. In het openbaar zijn de meeste Republikeinse Congresleden enthousiast over de pogingen van de regering om de federale overheid in te krimpen. Meerdere van hen hielden vorige week in hun eigen district bijeenkomsten om in gesprek te gaan met kiezers. In verschillende gevallen werden zij geconfronteerd met boze burgers die de maatregelen veel te ver vonden gaan. Er is een kans dat nog veel meer ambtenaren, in elk geval tijdelijk, thuis komen te zitten. Op 14 maart moet er een akkoord zijn over een nieuwe begroting, en met de nipte Republikeinse meerderheid in het Huis van Afgevaardigden is dat nog geen gelopen race. Als er geen akkoord komt, gaat de Amerikaanse overheid op slot.<br><br>Het is volstrekt niet helder hoe Doge te werk gaat en hoeveel er wordt bezuinigd met de ingrepen<br><br>Vervolg op pagina 23<br><br>Vervolg van pagina 21<br><br>'Als dat geld al zolang door de economie stroomt en nu stopt, kan dat niet anders dan negatief zijn'<br><br>Barbara Noordermeer en Lennart Zandbergen zijn correspondent voor het FD in Washington en New York.<br><br>",Het Financieele Dagblad
2025-03-01,Zaterdag 01 Mrt 2025,Soms laten de hospicebewoners haar traybake staan. Erg vindt Els dat niet,"Wat doen we zoal voor een ander zonder meteen iets terug te verlangen? De vraag nestelde zich in mijn hoofd toen journalist Els Quaegebeur vertelde dat ze als vrijwilliger kookt in een Amsterdams hospice. Ze ziet het als een kleine moeite om eens per week maaltijden te bereiden waar de bewoners op dat moment zin in hebben. Naast Els doen miljoenen andere Nederlanders (49 procent) volgens het CBS minstens één keer per jaar aan vrijwilligerswerk voor een organisatie of vereniging. Ze knappen vervallen sportkantines op, verschonen hokken bij het dierenasiel of drinken thee met eenzame ouderen. Dan zijn er ook nog mensen die op eigen initiatief aan de slag gaan. Laatst zag ik een man met een prikker door mijn buurt scharrelen om de stoep vrij te maken van zwerfafval. Dat er een dag later alweer plastic ronddwarrelde, vond ik wel wrang. En hoeveel zorg Els ook steekt in haar pannenkoeken of traybakes, geregeld raken bewoners de maaltijden niet aan. Ze hebben geen eetlust of voelen zich ziek. Erg vindt Els dat niet, want in het hospice draait het niet om haar. Bovendien zijn er altijd wel dierbaren met trek op bezoek. Ze concludeert dan ook (p. 38) dat het hospice haar ongevraagd toch veel geeft: dankbaarheid voor alledaagse dingen.<br><br><br><br>",Het Financieele Dagblad
2025-03-01,Zaterdag 01 Mrt 2025,Sterke dollar zal EU niet redden in heffingenlawine VS,"Onorthodoxe repliek<br><br>Vlak na de ontmoeting met zijn Franse evenknie, Emmanuel Macron, kondigde de Amerikaanse president, Donald Trump, invoerheffingen van 25% aan tegen de EU. Brussel staat klaar om 'stevig' te reageren, maar hoopt op een diplomatieke uitweg.<br><br>Tijdens zijn verkiezingscampagne schermde Donald Trump nog met heffingen van 10% tot 20% op alle goederenimporten, en 60% voor China. Als president lijkt hij te kiezen voor een gerichte aanpak waarmee landen of specifieke sectoren direct worden geraakt. Inmiddels buitelen de initiatieven over elkaar heen, overlappen ze elkaar deels en is het ook onduidelijk of en zo ja hoe ze worden ingevoerd. <br><br>Op 12 maart wordt een heffing van 25% op alle staal- en aluminiumimporten van kracht. Eerder kreeg China een tariefsverhoging van 10 procentpunt op alle goederen voor de kiezen, en op 4 maart wordt die laatste extra heffing opgehoogd naar 20 procentpunt. Op die datum gaat ook de eerder uitgestelde heffing van 25% op goederenimporten uit Canada en Mexico (samen goed voor 28% van de Amerikaanse invoer, tegen 18% voor de EU) alsnog in. In april volgt waarschijnlijk een gerichte importheffing van 25% op auto's, auto-onderdelen, halfgeleiders en medicijnen, waar die ook gemaakt zijn. In die maand komt er ook meer duidelijkheid over de zogenoemde wederkerige (reciproke) tarieven. Landen die nu meer heffen op importen uit de VS dan omgekeerd, kunnen dan rekenen op een hoger tarief. Als klap op de vuurpijl kondigde Trump afgelopen week een 'algemene' importheffing van 25% op goederen uit de Europese Unie aan. De wederkerige heffingen zijn het lastigst in te schatten, zegt Rogier Quaedvlieg, Amerika-econoom van ABN Amro. Veel grote handelspartners van de VS heffen minder dan het land zelf, en hoeven daar dus niet voor te vrezen. 'Alleen de EU zit qua tarieven hoger dan de VS. Maar dan heb je het over een procentje.' Gaat de 25%-heffing voor de EU door, dan speelt dit geen rol meer. In theorie dan. Want Trump kijkt niet alleen naar tarieven, beklemtoont Quaedvlieg. 'Ook non-tarifaire belemmeringen komen in het vizier. Denk aan verschillen in standaarden waar voedsel aan moet voldoen. Wat voor getal moet je daar op plakken? Daar zit geen bovengrens op.' Op basis van wat nu te berekenen valt, becijfert ABN Amro een gemiddeld Amerikaans tarief van circa 23% op alle importen (handelsgewogen). Onder Biden was dat 2,5%. Trump heeft dus een enorme ruk aan het stuur gegeven. Gaat het dan toch richting de wereldwijde aanpak die de Republikein eerder leek te kiezen? Zover is het nog niet. Quaedvlieg: 'De enige landen die de dans lijken te ontspringen zijn de Aziatische powerhouses buiten China, zoals Taiwan, Zuid-Korea, Japan en Vietnam, naast het VK en Australië. Zoals het er nu uitziet, kunnen die landen profiteren als handelsstromen worden verlegd, met de kanttekening dat we de details van Trumps plannen niet kennen.' <br><br>Helemaal vrijuit gaan ze niet, gezien de hoge geplande heffingen op auto's en halfgeleiders waar respectievelijk Zuid-Korea en Taiwan sterk in zijn. Maar andere handelspartners lijden meer schade door de protectionistische koers van de VS. In de EU was er lange tijd hoop dat de importheffing beperkt zou blijven tot 10%. Dat effect zou deels tenietgedaan worden door een sterkere dollar (lees: zwakkere euro) omdat hogere heffingen de Amerikaanse inflatieverwachtingen en rente opjagen.<br><br>Dat scenario kan de prullenbak in, erkent Rabobank-econoom Maartje Wijffelaars, want een koersstijging van de dollar met 25% lijkt uitgesloten. De zorgen over de schadelijke effecten van heffingen op de economische groei in de VS overheersen inmiddels, waardoor de opmars van de dollar is gestuit.  Europa wordt dus duurder, waardoor de exporten naar de VS (goed voor 3% van het bbp in de eurozone) onder druk komen te staan. ABN Amro voorziet een schadepost ter grootte van 1,3% van het Europese bbp dit en volgend jaar samen, oftewel een 'milde recessie'.  Voor exportkampioen Nederland zou de rekening iets hoger uitvallen.  Wat stelt Brussel daar tegenover? Het vaste antwoord is dat de Europese Commissie klaarstaat om 'stevig' te reageren als dat nodig is 'om de belangen van burgers en bedrijven te beschermen'. De Commissie wijst er daarnaast op dat 'er op hoog niveau gesprekken lopen' met de VS en het de voorkeur heeft langs die weg een oplossing te vinden.  Op de opmerking van Trump dat de EU is opgericht om de VS 'te naaien', volgde afgelopen donderdag een onorthodoxe repliek van de handelswoordvoerder. 'Het is soms moeilijk te geloven dat we op dit soort dingen moeten reageren.' Hij benadrukte dat de EU 'een zegen' is geweest, die heeft geleid tot 'de grootste bilaterale handelsrelatie in de wereld'. Vervolgens leek hij zich rechtstreeks tot Trump te richten. 'We staan klaar om met u samen te werken, zolang u het spel speelt volgens de regels.'<br><br>Voor Brussel is het dilemma groot, stelt Wijffelaars. Bij vergelding betalen Europese importeurs meer voor Amerikaanse goederen en wordt de economische schade nog veel groter. Doet de EU niets, dan is de kans op lagere Amerikaanse heffingen kleiner. 'Tot dusver zijn de signalen dat de reactie proportioneel zal zijn en geleidelijk, conform de regels van handelsorganisatie WTO.'<br><br>De hoop is gevestigd op een deal, waarbij Brussel bijvoorbeeld belooft meer wapens of lng af te nemen uit de VS. Maar, benadrukt Wijffelaars, het zijn de lidstaten of zelfs bedrijven binnen die lidstaten die deze inkopen doen. 'Er wordt ook wel gedacht aan lagere Europese importheffingen op bijvoorbeeld Amerikaanse auto's als handreiking. Maar gaan we dan echt meer Amerikaanse SUV's kopen?' 'Trump laat zich niet afschepen met een deal zonder te kijken of het echt effect heeft', vermoedt ING-econoom Bert Colijn. Toenmalig Commissievoorzitter Jean-Claude Juncker wist extra Amerikaanse heffingen in 2018 te voorkomen met de belofte meer soja uit de VS te importeren, maar daar gaat Brussel helemaal niet over. 'Dat werkte tijdens Trumps eerste termijn. Maar nu?' Reageer vooral niet op de heffingen van Trump, schrijven economen Job Swank en Nico van der Windt in economenblad ESB. Ze wijzen erop dat de hoge importheffingen vooral schadelijk zijn voor de VS zelf. Uitzitten dus. 'De Amerikaanse importheffingen zijn vervelend, maar niet onoverkomelijk.'<br><br>'Tot dusver zijn de signalen dat de reactie van Brussel proportioneel zal zijn en geleidelijk'<br><br>Mathijs Schiffers is correspondent in Brussel voor het FD. Marijn Jongsma is redacteur van het FD.<br><br>",Het Financieele Dagblad
2025-03-01,Zaterdag 01 Mrt 2025,Sturen op het tekortcijfer is labiel beleid,"Hijgerige toestanden<br><br>In een onzekere wereld blijft het verstandig om ruimte te houden om toekomstige tegenvallers op te vangen. De overheid moet daarom vasthouden aan trendmatig begrotingsbeleid en niet te dicht langs de budgettaire vangrail sturen.<br><br>De ramingen van het Centraal Planbureau (CPB) vormen de basis voor het opstellen van de overheidsbegroting. Deze week kwamen er meevallende cijfers: de economische groei valt hoger uit dan eerder verwacht en we ramen het overheidstekort voor dit jaar op 1,8% bbp, tegenover 2,5% eerder. Dat scheelt zo'n €8 mrd. Goed nieuws, zo lijkt het: geld dat besteed kan worden aan extra uitgaven, of aan lastenverlichting. Toch?<br><br>Nou, nee. Nederland kent inmiddels al ruim dertig jaar een trendmatig begrotingsbeleid, ook wel de zalmnorm genoemd. Het kabinet-Schoof omarmt dit beleid en legde dat vast in het hoofdlijnenakkoord. De kern daarvan is dat er wordt gestuurd op uitgaven en niet op het begrotingstekort. Daarvoor zijn twee goede redenen.<br><br>De eerste is macro-economisch: door de uitgaven op een stabiel pad te houden (rente en werkloosheidsuitkeringen uitgezonderd) en het tekort buiten beschouwing te laten, kunnen de inkomsten meebewegen met de stand van de conjunctuur. Als de economische groei meevalt, komen er meer belastinginkomsten binnen en daalt het begrotingstekort; valt het tegen, dan stijgt juist het tekort. De overheid helpt daarmee om economische schokken op te vangen en dempt de conjunctuurcyclus.<br><br>De tweede reden is politiek-bestuurlijk: sturing op uitgaven brengt rust in begrotingsbeleid. Vóór 1994 was er continu begrotingsoverleg; elke belastingtegenvaller kon aanleiding zijn tot extra bezuinigingen, elke meevaller werd onmiddellijk geclaimd voor nieuwe plannen. Dat belemmerde de integrale afweging van doelen en middelen en leidde tot schokkerige, onvoorspelbare besluitvorming. En op oudejaarsavond schoven hardwerkende ambtenaren van Financiën met miljarden aan betalingen om toch maar zoveel mogelijk in de buurt te komen van het geraamde overheidstekort. Van die hijgerige toestanden zijn we gelukkig af. Toch zijn tekortcijfers nog steeds belangrijk, maar dan vooral op de middellange termijn. Nederland moet zich houden aan de Europese begrotingsregels, waarbij het overheidstekort maximaal 3% van het bbp mag bedragen. In de nieuwe raming van het CPB loopt het overheidstekort gestaag op, tot 2,9% van het bbp in 2033. Dat is iets beter dan de verwachting ten tijde van de kabinetsformatie, maar betekent nog steeds dat de overheidsfinanciën op termijn uit de pas gaan lopen. De reden daarvoor is eenvoudig: ten opzichte van de omvang van de economie blijven de inkomsten ongeveer gelijk, terwijl de uitgaven een duidelijke stijging laten zien. Dat laatste komt dan weer vooral door de groei van de zorg en de sociale zekerheid, die samenhangt met de vergrijzing, maar bijvoorbeeld ook door toenemende rentebetalingen over de overheidsschuld. Geld lenen is namelijk niet gratis. En in een onzekere wereld blijft het verstandig om ruimte te houden om toekomstige tegenvallers op te vangen en dus niet te dicht langs de budgettaire vangrail te sturen.<br><br>De afgelopen jaren vielen tekort en schuld mee, door een aantal ontwikkelingen. De belangrijkste waren het onverwacht snelle herstel van de economie na de coronacrisis, en de hoge inflatie die volgde op de energieprijsschok. Samen zorgden deze ervoor dat het nominale bbp, de omvang van de economie gemeten in euro's, duidelijk harder groeide dan vooraf geraamd. En omdat de belastingontvangsten meestal gelijke tred houden met de omvang van de economie, vielen die ook steeds mee. Kijken we naar de lastenquote, dan was die over de jaren 2021 tot en met 2023 vrijwel gelijk aan de raming.<br><br>Tegenover hogere inkomsten stonden in die jaren minder uitgaven dan gepland. Onder meer door de krappe arbeidsmarkt en lange procedures slaagde de overheid er niet in het extra geld voor bijvoorbeeld defensie, infrastructuur en klimaat tijdig uit te geven; een deel van dit geld werd doorgeschoven naar latere jaren. Deze zogeheten onderuitputting, waar het CPB al voor waarschuwde bij de doorrekening van het regeerakkoord in 2021, bedroeg vorig jaar zo'n €18 mrd. Een expertgroep onderzoekt nu hoe de begroting realistischer kan worden, ook op dit punt. Maar het is een illusie dat we daarmee voortaan precies het overheidssaldo zouden kunnen sturen. Sterker nog: dat is ongewenst. De ICT-wereld kent het gezegde 'it's a feature, not a bug'. Dat beschrijft iets wat op het eerste gezicht een programmeerfout lijkt, maar geheel in de bedoeling ligt. Zo is het ook hier: trendmatig begroten geeft ruimte voor mee- en tegenvallers, ook verschillende jaren achter elkaar. Sturen op het tekortcijfer geeft juist instabiliteit en daarvan hebben we al genoeg in de wereld.<br><br>Pieter Hasekamp is directeur van het Centraal Planbureau (CPB).<br><br>",Het Financieele Dagblad
2025-03-01,Zaterdag 01 Mrt 2025,Treingeheim,"Ook ProRail waarschuwt voor luistervinkjes en raadt aan om geen contractbesprekingen te voeren in de trein<br><br>Jannie Benedictus is financieel journalist en deelt haar observaties over geld, werk en recht. Ze woont in Apeldoorn en heeft met haar man een samengesteld gezin.<br><br>jannie.benedictus@fd.nl<br><br>Ik identificeer mezelf als automens (een uitstervend ras, dat zijn voortbestaan dankzij de elektrische auto nog iets kan rekken), maar soms neem ik de trein. Vooraf heb ik dan het beeld van een ontspannen mij met een zwierige cappuccino to go, die op haar laptop sereen glimlachend werk verzet terwijl door het raam het Hollandse landschap zich in alle ochtendglorie ontvouwt.<br><br>Hoe ruw anders is de werkelijkheid. De trein is korter dan verwacht, gaan zitten met een laptoptas, winterjas en hete koffie eigenlijk niet te doen en vaak is er überhaupt geen plek doordat de doorgewinterde forens altijd eerder binnen is. Je cappuccino is veranderd in een vervaarlijk zwiepende vloeistof en van werken is geen sprake. De echte forens daarentegen buffelt ook op het balkon of in het gangpad stug door, staand met uitgeklapte laptop in één hand of met de rug van een collega als standaard (dat heb ik verzonnen), houdt Teamsvergaderingen en neemt zakelijke calls aan. Iedereen doet daarbij alsof er geen medereizigers bestaan en spreekt vrijuit. Zo steek je nog eens wat op. Laatst hoorde ik een twintiger zeggen tegen zijn vermoedelijke manager: 'Nee, dat gaat niet lukken, dat is een skill die ik nog niet ontwikkeld heb.' En recentelijk treinde ik vanuit Den Haag, toen twee ambtenaren in de trein jammerden over de beroerde Kamervragen waar ze mee belast waren. Ze stapten helaas uit voordat ik kon uitvogelen waar het precies over ging. Voor hun leidinggevende: ze denken dat jij helemaal van toeten noch blazen weet. Veel organisaties die met gevoelige informatie werken, voorzien de laptops van hun medewerkers van privacyfilters zodat het voor vreemde ogen lastiger is om mee te lezen, maar meeluisteren is net zo gevaarlijk. Gedragscodes trachten medewerkers van dat risico te doordringen. De gemeente Utrecht heeft de hare bijvoorbeeld voorzien van verduidelijkende vragen en antwoorden. 'Je wordt in een volle trein gebeld door je leidinggevende over een akkefietje met een bekende Utrechtse inwoner. Jouw leidinggevende vraagt je om nu meteen even te reageren, hij zit immers bij de wethouder.' Wat een Utrechtse ambtenaar dan moet antwoorden? 'Zeg dat je in een volle trein zit. Het is voor jou belastend en kwetsbaar om zo'n gesprek op die locatie te voeren, ook als je in algemene termen kan praten.' Ook ProRail waarschuwt het personeel voor luistervinkjes en raadt aan om bijvoorbeeld geen contractbesprekingen te voeren in de trein. 'Wees er alert op dat anderen onbedoeld mee kunnen luisteren als het over het werk gaat. Dat is niet de bedoeling.' Het ministerie van Defensie beschrijft in zijn gedragscode een hiërarchisch gedreven dilemma. 'Je zit in een overvolle trein en jouw leidinggevende belt voor informatie. Hij wil de voortgang weten op een vertrouwelijk dossier. Je geeft aan dat je dit op dit moment niet kunt vertellen, omdat reizigers kunnen meeluisteren. Hij begint erg aan te dringen, hij heeft nú die informatie nodig! Wat doe je?' De gedragscode geeft het antwoord niet. Maar stamelende rood aanlopende reiziger die wanhopig uitlegt nu echt niets te kunnen zeggen, mijn aandacht heb je.<br><br>Jannie Benedictus<br><br>",Het Financieele Dagblad
2025-03-01,Zaterdag 01 Mrt 2025,Trump hervat zijn plan om de VS los te maken van de WHO,"6,9<br><br>De VS dreigen opnieuw de Wereldgezondheidsorganisatie (WHO) te verlaten. Op zijn eerste werkdag zette president Donald Trump zijn handtekening onder een decreet om dat proces in gang te zetten. Voor de tweede keer zelfs. Zijn reden? De VS betaalt naar zijn idee véél te veel.<br><br>De VS waren in 1948 betrokken bij de oprichting van de WHO en destijds de grootste financier. Zij namen toen 38% van het totale budget - $5 mln ($66 mln tegen huidig prijsniveau) - op zich. Nu zijn ze nog steeds de belangrijkste financier, met een bijdrage van bijna $1 mrd in 2024. Maar dat is al teruggelopen tot ruim 14% van het totale WHO-budget. Trump noemde het in zijn decreet oneerlijk dat China, met driemaal zoveel inwoners, een stuk minder bijdraagt. Ironisch is dat China opperde om het financiële gat dat de VS achterlaat op te vullen. Ook de relatief nieuwe president van Argentinië, Javier Milei, zegt te willen vertrekken uit de WHO. Alleen: met een bijdrage van slechts 0,01% maakt dat land nauwelijks verschil in het WHO-budget. In 2020, aan het einde van zijn eerste termijn, probeerde Trump al eens uit de WHO te stappen, omdat hij vond dat ze de coronapandemie slecht aanpakten. Maar toen Joe Biden in 2021 aantrad, werd dat plan snel van tafel geveegd. Nu probeert Trump het dus opnieuw. <br><br>",Het Financieele Dagblad
2025-03-01,Zaterdag 01 Mrt 2025,Trumpeffect verdampt weer op cryptomarkten,"De verkiezing van Donald Trump tot president van de VS pakt voor cryptobeleggers niet uit zoals gehoopt. De bitcoin dook gisteren voor het eerst in ruim drie maanden tijd onder de $80.000. Daarmee zijn de koerswinsten na de overwinning van Donald Trump weer bijna helemaal verdampt.<br><br>Pim Brasser<br><br>Amsterdam<br><br>De bitcoin herstelde zich gisteren na een dip enigszins, maar alsnog daalde de bitcoin in februari bijna 20%. Andere cryptomunten kregen nog hardere klappen.<br><br>Cryptomunten zijn volatiele beleggingen die meebewegen met de aandelenmarkten, en die vaak nog heftiger op nieuws reageren dan techaandelen. Dat blijkt ook nu weer. Beleggers vrezen dat een door Trump veroorzaakte handelsoorlog de wereldeconomie zal raken. Ook kunnen zijn plannen, waaronder belastingverlagingen, inflatie aanwakkeren. Dan kan de Federal Reserve de rente langer hoog houden, waardoor cryptomunten minder aantrekkelijk worden. Zo pakt Trumps verkiezing niet uit als gehoopt voor financiële markten zoals crypto. Ook aandelenbeleggers voelen de onzekerheid: de Amerikaanse techindex Nasdaq is afgelopen maand zo'n 5% gedaald, al is dat wel een stuk minder dan het 20% maandverlies van de bitcoin. Optiebeleggers vrezen dat het daar komende maand niet bij blijft, blijkt uit data van de grootste derivatenbeurs, Deribit. De meest verhandelde beleggingen zijn putopties, die speculeren op koersdalingen, waarbij sommige beleggers mikken op een koers van onder de $65.000. Volgens analisten worden de koersdalingen deels veroorzaakt door institutionele beleggers op Wall Street, die sinds ruim een jaar dankzij bitcoin-ETF's ­makkelijk en veilig bitcoins kunnen kopen. De trackers bleken zeer populair, maar nu vloeien de Wall Street-miljarden net zo snel weer weg. Dinsdag stroomde in één dag maar liefst $1,1 mrd uit de bitcoin-ETF's, een absoluut record. Andere digitale munten vielen nog verder terug. Het op een na grootste cryptoproject, ethereum, daalde eveneens bijna 20%, maar dan binnen een week. Solana is vanaf de piek vorige maand ruim 40% gedaald. Dogecoin, de favoriete cryptomunt van Elon Musk, daalde nog harder. Beleggers zijn ook teleurgesteld over het uitblijven van nieuws over de opname van bitcoins in de Amerikaanse strategische reserves. Dit zou de bitcoin de status moeten geven van digitaal goud, een legitiem oppotmiddel. Trump heeft deze belofte echter nog niet ingelost. Daarnaast wisten Noord-Koreaanse hackers vorige week vrijdag bijna $1,5 mrd buit te maken bij Bybit. De grootste cryptoroof ooit, bij wereldwijd een van de grootste cryptobeurzen. De schrik zat er goed in bij beleggers, en de cryptokoersen daalden. Een nieuw FTX-fiasco werd ternauwernood voorkomen, doordat grote partijen als Binance en Bitget het financiële gat dichtten. Analisten wijten de koersdalingen verder aan de extreme speculatie met memecoins, cryptomunten die puur als grap en speculatiemiddel dienen, en waar beleggers veel geld mee kunnen verliezen. Trump lanceerde vorige maand een eigen, fel bekritiseerde memecoin. Deze staat vanaf de piek zo'n 85% in het rood. Acties van de Amerikaanse beurstoezichthouder SEC konden de verliezen niet voorkomen. Na Trumps verkiezing stapte de cryptokritische voorzitter Gary Gensler op, en draaide het beleid 180 graden. Deze week schrapte de SEC door Gensler begonnen rechtszaken tegen onder meer de cryptobeurzen Coinbase en Gemini. Genslers kritische houding drukte lange tijd de cryptokoersen, maar het opschorten van de rechtszaken kon de paniek deze week niet verminderen. Ook een rechtszaak tegen cryptomiljardair Justin Sun lijkt niet door te gaan. Sun werd verdacht van marktmanipulatie. Hij investeerde $75 mln in World Liberty Financial, een cryptoproject van Trump.<br><br>Putopties zijn de meest verhandelde beleggingen, ze speculeren op meer koersdalingen<br><br>",Het Financieele Dagblad
2025-03-01,Zaterdag 01 Mrt 2025,Trumps heffingen maken motor wereldeconomie stuk,"Daar komen de heffingen. Canada en Mexico krijgen (na een maand uitstel) komende week toch Amerikaanse invoerrechten van 25% om de oren. En voor import uit de Europese Unie heeft Donald Trump hetzelfde tarief aangekondigd.<br><br><br><br>China kan rekenen op 10% op alles wat het aan de VS verkoopt. Dat percentage komt blijkbaar boven op de 10% die Trump al eerder had aangekondigd. Natuurlijk, het kan morgen allemaal weer anders zijn. Onvoorspelbaarheid is Trumps enige tactiek.<br><br>Wie weet, koopt Commissievoorzitter Ursula von der Leyen voor een miljard aan Trumpcoins, of boeken de Eurocommissarissen alle kamers in het Trump International Hotel in New York. Je zult zien: dan gaan de heffingen voor de EU vast weer op de lange baan. Wat de uitkomst ook zal zijn, een ding is zeker in deze chaos. De handelsregels die de mondiale economie de afgelopen 75 jaar bepaalden, hebben hun relevantie verloren. Het land dat de regels bedacht, afdwong en verdedigde, zet ze zonder blikken of blozen bij het afval. Of beter gezegd: Trump doet alsof de getekende afspraken van de Wereldhandelsorganisatie (WTO) nooit hebben bestaan. Hij doet geen poging om zijn allesomvattende heffingen zelfs maar de schijn van legaliteit te ­geven. Als de grootste economie van de wereld de regels zo totaal negeert, bestaan ze eigenlijk niet meer. Daarmee gaat een van onze belangrijkste bronnen van welvaart en stabiliteit verloren. Die bron is het principe waarop de naoorlogse internationale handel is gebouwd: die van de meest begunstigde natie. Men had driekwart eeuw geleden, bij het opstellen van de General Agreement on Tariffs and Trade (GATT), een wat pakkendere term kunnen bedenken voor de regel die de motor zou worden van de wereldeconomie. Maar iets beters dan 'most-favoured-nation treatment', zoals de titel van het eerste artikel in het verdrag luidt, zat er blijkbaar niet in. De onhandige naam doet niets af aan de kracht van het principe. Wat voor de ene WTO-lidstaat geldt, geldt voor alle andere. Een land dat heffingen op de import uit een WTO-land verlaagt, doet dat automatisch ook voor alle andere WTO-landen. Het tarief voor de meest begunstigde natie geldt voor iedereen. Deze regel leidde tot een snelle daling van de heffingen wereldwijd. Er konden niet langer bilaterale spelletjes worden gespeeld. Invoerheffingen waren geen chantagemiddelen meer. Langdurige en uit de hand lopende handelsoorlogen - zoals tijdens de Grote Depressie in de jaren dertig - waren verleden tijd. De afgelopen twintig jaar is de regel wat naar de achtergrond geschoven, maar hij geldt nog wel. Omdat de WTO er niet meer in slaagde nieuwe mondiale handelsafspraken te maken, gingen landen onderling handelsverdragen afsluiten. Zo'n officieel handelsverdrag (bijvoorbeeld de interne markt van de Europese Unie) is als uitzondering onder strenge voorwaarden toegestaan binnen de WTO-regels. Het nultarief tussen EU-landen hoeft dan niet automatisch te gelden voor alle WTO-leden. De meeste aandacht van politiek en media ging naar dit soort afspraken uit. Maar handel volgens het principe van de 'meest begunstigde natie' bleef belangrijk. De WTO publiceerde onlangs een groot onderzoek naar de handelsstromen tussen 189 landen. Daaruit blijkt dat heffingen voor maar liefst 83% van de mondiale handel nog steeds worden bepaald door deze WTO-regel. De overige 17% gaat op basis van vrijhandelsverdragen. Ook voor de externe import van de EU (dus zonder de handel tussen EU-landen zelf) is voor meer dan 80% de regel bindend. Hetzelfde geldt voor de Verenigde Staten, en voor China is het zelfs bijna 90%. Van ruwe olie tot geavanceerde machines, van chemicaliën tot computerapparatuur: de oude WTO-regel is het dominante principe. Alleen voor auto's en agrarische producten worden iets vaker niet-WTO-heffingen opgelegd. De most-favoured nation-clausule is alive-and-kicking. Maar niet lang meer. Trumps invoerheffingen zijn op geen enkele manier te verenigen met het principe van meestbegunstiging. Ook niet als hij uiteindelijk geïmproviseerde bilaterale handelsdeals sluit met China of de Europese Unie. Het bepalende principe van de naoorlogse handelsorde is een dode letter geworden. Een belangrijke bron van onze welvaart droogt op.<br><br>Trumps heffingen zijn op geen enkele manier te verenigen met het principe van meestbegunstiging<br><br>Mathijs Bouman is journalist en macro-econoom.<br><br>",Het Financieele Dagblad
2025-03-01,Zaterdag 01 Mrt 2025,Unilever is met exit Schumacher écht Angelsaksisch geworden,"Nederlandse bestuurders schrikken van het snelle vertrek van Hein Schumacher als ceo van Unilever. Schumacher verloor de steun van de activistische aandeelhouder Nelson Peltz. Rendement voor de aandeelhouders voert nu de boventoon bij het AEX-bedrijf.<br><br>Jan Braaksma en Pieter Couwenbergh<br><br>Amsterdam<br><br>Met het verrassende vertrek van topman Hein Schumacher is de metamorfose van Unilever compleet. Het bedrijf wordt nu op harde, Angelsaksische wijze geleid, waarbij rendement voor de aandeelhouders de boventoon voert.<br><br>Het contrast met voormalig ceo Paul Polman is groot. De voorvechter van een duurzamer Unilever ruziede jarenlang met aandeelhouders en analisten, maar mocht tien jaar op zijn post blijven. Ook zijn opvolger, Alan Jope, kreeg nog anderhalf jaar respijt, nadat hij de mist in was gegaan met een mislukte miljardenovername. Schumacher had minder krediet. Hij moest plotsklaps het veld ruimen, kort nadat de beurskoers gedaald was na tegenvallende kwartaalcijfers. De Nederlander was pas anderhalf jaar topman van Unilever, en leek veel goed te doen. Hij kwam met een nieuwe strategie, schrapte 7500 banen en splitste de ijsdivisie af. Het bleek niet genoeg. Het bestuur van het Britse bedrijf wil meer tempo maken, met sneller rendement voor de aandeelhouders. Daar hoort een nieuwe ceo bij: Fernando Fernandez, tot deze week nog de cfo van Unilever. Het plotse ontslag van Schumacher, dinsdag aangekondigd, komt als een shock voor veel Nederlandse bestuurders en commissarissen. Duidelijk is dat de harde Angelsaksische manier van zakendoen de overhand heeft gekregen bij Unilever. Nelson Peltz is de verpersoonlijking van dit denken. De activistische aandeelhouder is sinds zomer 2022 niet-uitvoerend bestuurder bij de maker van Dove-zeep en Hellmann's-mayonaise. Ook de snelheid van Schumachers ontslag past binnen de nieuwe mores. 'Dat is vanuit de Nederlandse blik bruut, maar zo zit de Angelsaksische wereld in elkaar', relativeert een commissaris die anoniem wil blijven en beide culturen kent. Lang laveerde Unilever tussen het Angelsaksische aandeelhoudersdenken en het Nederlandse model, waarin bedrijven ook rekening houden met medewerkers, leveranciers en de planeet. Het bedrijf komt voort uit Brabantse margarinefabrieken en een Engelse zeepmaker, die in 1930 met elkaar fuseerden. Daardoor was Unilever zowel een Nederlandse nv als een Britse plc, met twee hoofdkantoren. Deze structuur sneuvelde in 2020. Toen koos het bedrijf voor de volledig Britse nationaliteit. In de daaropvolgende jaren is het Nederlandse karakter van Unilever afgekalfd. Zo heeft het bedrijf na het vertrek van Schumacher voor het eerst in zijn bestaan geen Nederlandse bestuurders of commissarissen meer. In de internationale top van Unilever had Schumacher weinig vrienden, schetsen ingewijden. De ceo voelde weinig steun in het bestuur. Bij zijn aantreden had de Nederlander de zegen van voorzitter Nils Andersen en Peltz. Andersen vertrok echter al snel, en met zijn opvolger had Schumacher minder chemie. De steun van Peltz bleek vluchtig. Een ingewijde zegt dat de liefde bekoelde toen de aandeelhouder doorkreeg dat zijn support voor Schumacher niet betekende dat de topman zijn marionet was. De ceo gaf tegengas tegen de vele voorstellen waarmee Peltz het bestuur bestookte. Als het aan de Amerikaan had gelegen, had Unilever de hele voedingstak afgesplitst. Dat ging niet door: het bleef bij de ijsdivisie. Vervolgens lobbyde Peltz ervoor de belangrijkste beursnotering daarvan aan Wall Street te geven, omdat bedrijven daar meestal meer waard zijn. Ook dat mislukte. Deze eer gaat naar Amsterdam. Het laatste duwtje voor Schumacher richting de uitgang waren de cijfers die Unilever half februari presenteerde. De resultaten van het vierde kwartaal vielen tegen, net als de verwachtingen voor de eerste helft van 2025. Die dag verloor het aandeel 5,5%. Blijkbaar rekende het bestuur Schumacher dat meer aan dan cfo Fernandez. De Argentijn, die al 37 jaar bij Unilever werkt, presenteert zichzelf als een daadkrachtig type. Sommige analisten zagen op een beleggersdag in november in Fernandez een potentiële ceo, al kon niemand destijds vermoeden dat hij deze titel zo snel zou claimen. Een woordvoerder van Peltz gaat niet in op vragen over de plannen die hij in het Unilever-bestuur heeft gelanceerd. Wel laat zij weten dat Peltz Fernandez de juiste man voor de ceo-functie vindt, en dat de beurskoers van Unilever nog altijd achterblijft bij die van sectorgenoten.<br><br>Met medewerking van Julia Cornelissen en Edwin van der Schoot<br><br>In internationale top van Unilever had Schumacher weinig vrienden, aldus ingewijden<br><br>",Het Financieele Dagblad
2025-03-01,Zaterdag 01 Mrt 2025,Voel je niet schuldig,"Europa heeft in een paar maanden tijd haar naïviteit verloren. De grote broer staat niet meer garant en je kunt je zelfs afvragen of hij nog wel familie is. Het afschudden van de onschuld gaat gepaard met het besef dat er nieuwe schulden moeten worden aangegaan. Er zal veel geld moeten worden gestoken in een eigen militair apparaat en innovatie.<br><br>En nergens komen de verschillen binnen de trans-Atlantische alliantie zo prominent naar voren als in hun omgang met schuld. De Verenigde Staten zetten de geldkraan open met miljarden investeringen terwijl ze kampen met een astronomische staatsschuld, terwijl men in Duitsland schoorvoetend het debat voert om de toch al strenge regels voor het schuldenplafond iets op te rekken om militaire uitgaven mogelijk te maken.   Het Duitse woord Schuld verwijst net als het Nederlandse equivalent naar financiële (debt) en morele schuld (guilt). Financiële schuld heeft een negatieve bijklank, alsof je jezelf naast geld ook een morele verplichting op de hals haalt (het woord schuld is ook verwant met het Engelse should: je moet iets). In het Angelsaksisch taalgebied zijn beide woorden gescheiden: je kunt schulden aangaan zonder je schuldig te hoeven voelen. Niet voor niets staat in Duitsland - en ook bij ons - geld lenen in een veel minder positief daglicht dan bij de Amerikanen. Tel daar het historische schuldbesef van onze oosterburen bij op en je begrijpt waarom schuld daar een beladen begrip is.   Hoe anders is het aan de overkant van de oceaan. De huidige Amerikaanse president is het levende voorbeeld van het adagium dat je schulden moet maken om te kunnen groeien. Ook van enig schuldbesef is geen sprake. In een recente podcast beschreef durfinvesteerder Marc Andreessen uit Silicon Valley enthousiast hoe blij hij was dat ondernemers zich nu niet meer schuldig hoeven te voelen voor hun succes. Geen tijd voor misplaatste schuldgevoelens. En alsof dat nog niet genoeg is, onderneemt de grote broer sinistere pogingen om Duitsland van haar historische schuldgevoel af te helpen door de rechts-extremistische AfD te steunen.   Voor de Amerikanen is schuld geen last uit het verleden maar een teken van geloof in de toekomst. Een losser schuldbegrip zou ook de Europeanen helpen. Laten we maar eens beginnen met ons schuldenbeleid te diversificeren, door bijvoorbeeld samen schulden aan te gaan, zoals Draghi opperde. Maar laten we tegelijkertijd zorgen dat we in de toekomst minder schulden hoeven te maken door eigen strategische reserves aan te leggen. Hoeven we ons ook minder schuldig te voelen.  <br><br>",Het Financieele Dagblad
2025-03-01,Zaterdag 01 Mrt 2025,Wie krijgt een podium?,"Ooit hield ik, als student Nederlands, een referaat over de slippery slope, oftewel de drogreden van het hellend vlak. Bij hellendvlakredeneringen wordt een mogelijke keten van gebeurtenissen gepresenteerd als een zekere keten van gebeurtenissen. Ik noem er een: als je euthanasie toestaat, zullen op den duur gezonde bejaarden vermoord worden omdat ze onproductief zijn.<br><br>Het referaat was onderdeel van het vak pragmadialectiek, een theorie die alle teksten beoordeelde naar een set regels om beter te kunnen discussiëren. Je voelde aan alles dat het doel ook een betere wereld was. Omdat ik een beetje eigenwijs was, had ik wel wat kritiek op die regels en vooral hun houdbaarheid in de echte wereld. Dus ik betoogde dat de hellendvlakredenering een nuttige plaats had in die echte wereld. Om bijvoorbeeld wetgeving te toetsen, móét je het hellend vlak af: wat kan er in het ergste geval gebeuren? De docent was not amused: ik had geen krantenartikelen mogen gebruiken, maar me moeten beperken tot de literatuur over de pragmadialectiek. Denk als wij, dan komt alles goed. Door de heisa rond het optreden van de Israëlische komediant Yohay Sponder dacht ik weer aan dit voorval. De Amsterdamse comedyclub Boom Chicago annuleerde in januari zijn optreden na ophef op sociale media. Sponder zou een 'ultrazionist' en een 'genocideverheerlijker' zijn, valt te lezen in een reconstructie in de Volkskrant. Ja, we leven in een tijd waarin grote woorden gebruikt worden en niemand zich meer geroepen voelt ze te definiëren. Goed, Boom Chicago annuleerde het optreden om 'veiligheidsredenen'. Is er nog voor iedereen plek op het podium, was de terechte vraag in de reconstructie. Je mag Sponders grappen niet leuk vinden, maar uiteindelijk ging de ophef maar over één opvatting: hij staat voor het bestaansrecht van Israël. Het lukte Sponder niet om een theater te vinden om naar uit te wijken. Zo stelde Jolanda Spoel van het Bijlmer parktheater in de geest van de Amerikaanse schrijver James Baldwin te werken: ja, we mochten het met elkaar oneens zijn, 'behalve als jouw mening mij onderdrukt en mijn menszijn en recht om te bestaan ontkent'. Dat lijkt mij een nogal subjectief criterium: geen mening of iemand voelt zich wel onderdrukt. Kunst kan 'richtinggevend zijn voor de samenleving', hijgde Spoel ook nog. Maar dan wel Spoels richting op, graag. Want andere meningen moeten we 'geen podium geven', zoals dat heet. Sponder kreeg toch zijn podium, in het geheim. Ik zou de ideeën van Spoel cum suis weleens dat hellende vlak af willen rollen. In de diepte zie ik de heilstaat al opdoemen.<br><br>",Het Financieele Dagblad
2025-03-01,Zaterdag 01 Mrt 2025,"Wierd Duk liep over de lijken in Grozny, en weet dus hoe het zit","De Alliantie <br><br>In de podcast Het land van Wierd Duk fileert Telegraaf-journalist Duk incapabele politici, bestuurders en collega-journalisten. En daar zijn er volgens hem nogal wat van.<br><br>Het is dé journalistieke fittie van deze tijd: die tussen Sander Schimmelpenninck en Wierd Duk. De Volkskrant-columnist noemt de Telegraaf-journalist al jaren ­'extreemrechts'. Ook beticht hij Duk ervan uitsluitend mensen te interviewen die het met hem eens zijn.<br><br>De eerste beschuldiging is onzin (de schrijver van dit artikel interviewde Duk in het verleden twee keer uitgebreid), maar voor de tweede is zeker grond. Die werkwijze leidt tot producties die prettig herkenbaar zijn voor Dukfans, waar er veel van zijn, en helsmakend herkenbaar voor Dukhaters, waar er óók veel van zijn. Bij internethaat is het zwaan-kleef-aan. Duk wordt dus ook gehaat door mensen die zijn artikelen niet lezen en niet naar zijn podcast luisteren. Wie hem haat, gaat natuurlijk niet voor zijn stukken betalen (lees: een abonnement op De ­Telegraaf nemen). Maar luisteren naar Het land van Wierd Duk is gratis en kan wel degelijk nuttige inzichten opleveren. Duk - 65 is hij al - was correspondent in Rusland en Duitsland, en doet serieuze pogingen om de ontwikkelingen in die landen te doorgronden. 'Het Westen heeft ontstellend dom geopereerd wat betreft Oekraïne, door telkens Rusland te provoceren.' Dat zegt hij niet zomaar. 'Ik was erbij toen de Tsjetsjeense hoofdstad Grozny werd platgegooid. Ik heb letterlijk over de lijken gelopen. Als de Russen ten oorlog trekken, zijn ze meedogenloos. En iedereen had het kunnen weten.' Temeer omdat hij, Wierd Duk, die als historicus afstudeerde op de alternatieve cultuur in de Sovjet-Unie en die met zijn new waveband The Visitor optrad in Leningrad, dat al vele jaren roept. Maar ja, hoont hij in zijn podcast, het ­beleid wordt bepaald door 'bureaucraten in Brussel', die 'niet op een geopolitieke manier kunnen of willen denken'. Begrip heeft Duk ook voor de opkomst van de PVV, Donald Trump en Alternative für Deutschland. Politici die 'wegkijken', de 'grenzen openzetten' en 'woke omarmen' roepen dit soort verkiezings­uitslagen over zichzelf af. 'De media' - minus uiteraard zijn eigen De Telegraaf - zijn medeschuldig, vindt hij, want ze worden bemenst door bleekneusjes in een linkse/D66-bubbel. Het grote verschil: zij beschrijven de werkelijkheid zoals die volgens hen zou moeten zijn, hij de werkelijkheid zoals die ís. Aldus Wierd Duk. Maar: dat wil niet zeggen dat hij de AfD steunt. Die partij vindt hij namelijk 'voor een groot deel behoorlijk bedenkelijk'.   Die nuance krijgt de gemiddelde Dukhater echter niet mee. Dat komt doordat een derde verwijt van Schimmelpenninck ook niet geheel ongefundeerd is: 'Wierd Duk is een activist.' Zijn toon is immer stellig, en zeker op sociaal medium X vaak fel. En naar betweters zonder zelfrelativering is het alleen voor medestanders prettig luisteren.<br><br>Drie jaar oorlog  De oorlog in Oekraïne heeft tragisch genoeg zijn derde verjaardag bereikt en staat zeker sinds de komst van Trump weer in de schijnwerpers. Voor BNR aanleiding om de geopolitieke krachten te bundelen in De Alliantie. Onder leiding van Liesbeth Staats praten Geert Jan Hahn (De Perestrojkast), Bernard Hammelburg (De Wereld) en Rob de Wijk (Boekestijn en De Wijk) u bij.  <br><br>Hedy d'Ancona  Atze de Vrieze spreekt voormalig politicus en schrijver Hedy d'Ancona over haar verleden als onder meer staatssecretaris van emancipatie, minister van Volksgezondheid, Welzijn en Cultuur en lid van het Europees Parlement. Onlangs schreef ze het boek Het persoonlijke is politiek, waarin ze vertelt over haar betrokkenheid bij de vrouwenbeweging in de jaren zeventig. <br><br>Klimaatmodellen onder de loep Een nuttig overzicht van de belangrijkste klimaat­modellen door deskundigen. In eerste instantie vanuit een breed perspectief, om vervolgens enkele modellen gedetailleerder te bespreken. En het gesprek gaat écht de diepte in bij de bespreking van technieken voor modelvalidatie en bewijs met betrekking tot de nauwkeurigheid van die verschillende modellen.<br><br>Tumult over importtarieven  Even leek het de kortste handelsoorlog ooit: Donald Trumps voortvarende import­heffingsoffensief. Martin Visser en Robbert Ophorst bespreken het tumult over de Amerikaanse invoerheffingen en de reac­ties van Mexico en Canada. Voor Europa zijn de donkere wolken nog niet weg. De enige effectieve houding vanuit Europa: heffingen met heffingen bestrijden. Of tit for tat, zoals Trump zou zeggen.  <br><br>Boudewijn Geels is redacteur van Het Financieele Dagblad.<br><br>",Het Financieele Dagblad
2025-03-01,Zaterdag 01 Mrt 2025,achterkleinzoon van de Romantiek,"Visionair<br><br>Door Mischa Andriessen<br><br>Anselm Kiefer afficheert zich graag als romanticus en als politiek geweten, de man die de geschiedenis naar beeld vertaalt. Een portret van een van de meest geliefde, maar ook omstreden nog levende kunstenaars.<br><br>Een man bij water. We zien hem op de rug. Zijn witte overhemd matcht met de schuimkoppen op de aanspoelende golven. De donkere legerbroek met extreem wijde heupen past opvallend goed bij zijn woeste haardos en de keien achter hem. Aan zowel het water als zijn haren en zijn broek is te zien dat hij wind tegen heeft, maar hij zet zich schrap, de linkerarm strak tegen zijn lichaam. Met de rechterarm even strak geheven brengt de man daar schijnbaar in alle eenzaamheid de beruchte Hitlergroet.<br><br>Die man is de Duitse kunstenaar Anselm Kiefer en het hierboven beschreven werk is een van de foto's die hij in 1969 onder de titel Besetzungen (Bezettingen) naar buiten bracht. Op tal van historische plekken, zoals het Colosseum in Rome, fotografeerde Kiefer zichzelf in het Wehrmachtuniform van zijn vader, steeds weer die infame Hitlergroet brengend, naar eigen zeggen omdat de geschiedenis van nazi-Duitsland in de Bondsrepubliek vergeten dreigde te worden.<br><br>De plek op de zo-even beschreven foto is niet meteen herkenbaar, maar wel de verwantschap met een van de beroemdste Duitse schilderijen: Der Wanderer über dem Nebelmeer (De wandelaar boven de zee van mist), van Caspar David Friedrich (1774-1840). Ook op dat werk zien we een man op de rug, ook daar waait de wind hem woest in het gezicht, ook daar venijnige rotsen. De schuimende golven van Kiefer doen bovendien sterk aan de dichte mistflarden van Friedrich denken. De man die Friedrich heeft geschilderd, staat net zo goed pal. Hoe onherbergzaam het landschap dat hem omringt ook is, van zijn stuk te brengen valt  hij niet.<br><br>Friedrichs schilderij is een van de bekendste uit de romantiek. Niet voor niets laat het doek een groot contrast zien tussen het woest door nevelslierten omsluierde landschap en de onverstoorbare man die op het punt staat dat landschap te betreden. Terwijl de man symbool staat voor de kunstenaar, staat het landschap symbool voor zowel het leven als de kunst. Onbekend, waarschijnlijk zelfs gevaarlijk is het terrein dat de kunstenaar zo dadelijk gaat verkennen. Helemaal alleen. En wij, de kijkers, zullen hem uiteindelijk volgen, zullen als de man in zijn moeilijke missie slaagt ten slotte zien wat hij gezien heeft. Dat Kiefer zich als jonge kunstenaar zo duidelijk als nazaat van Friedrich en andere romantische kunstenaars afficheerde, is bepaald geen toeval. Zijn werk is door en door romantisch, vol van het geloof dat esthetiek in plaats van religie gekomen is. Heel het immense oeuvre van Kiefer (de man is zijn leven lang bizar productief) ademt een heilig geloof in kunst en een minstens zo sterk geloof in de positie van de kunstenaar als visionair. Een figuur die zowel bewondering als onbegrip ten deel valt, die de blinde massa uiteindelijk naar een nieuwe waarheid leidt.<br><br>Bij een romanticus als Kiefer is het ontzag voor eigen kunnen zo groot dat in de eigen ogen alles betekenisvol wordt. Ook masturberen bijvoorbeeld. Zo publiceerde Kiefer een boek met witte bladzijden besmeurd/versierd met zijn eigen zaad. Hij noemde het 20 Jahre Einsamkeit (20 jaar eenzaamheid).<br><br>Smakeloos? Zeker, maar belangrijker is dat het geloof dat Kiefer in zichzelf en in zijn soort kunst heeft niet langer door iedereen zonder meer wordt gedeeld. Aan zijn status bij het publiek doet het weinig af. Zijn spectaculaire werk wordt overal ter wereld tentoongesteld in drukbezochte exposities die veelal op een hoge waardering kunnen rekenen.<br><br>Maar er klinken dus ook andere geluiden. Peter Schjeldahl, gerespecteerd kunstcriticus van The New Yorker, bedankte er bijvoorbeeld voor een tekst te schrijven bij 20 Jahre Einsamkeit. Het werk was naar zijn mening te wanstaltig en betekenisloos.<br><br>Recenter richtte de Nederlandse criticus Hans den Hartog Jager zijn pijlen op Kiefer. In zijn essay 'Het hyperindividualisme van de Romantiek is passé' schrijft hij naar aanleiding van Kiefers grote tentoonstelling in Museum Voorlinden een jaar geleden: 'Dichter bij wereldse goddelijkheid dan Kiefer kom je niet: hij schiep in de afgelopen vijftig jaar een groots en goddelijk universum, vol machtige kunstwerken van lood en stro en honderden kilo's verf - doeken van zes, acht, tien meter groot, de ene nog overweldigender dan de ander. In die werken converseert hij ook nog eens als vanzelfsprekend met de geschiedenis en met de goden: met de Tweede Wereldoorlog, met de alchemie, met de hemel en de sterren, met Adolf Hitler, Paul Celan en Richard Wagner ... Alleen, realiseerde ik me in Voorlinden, niet met mij.'<br><br>Den Hartog Jager noemt Kiefer 'de perfecte achterkleinzoon van Caspar David Friedrich'. Maar deze zorgvuldig opgetrokken mythologie van Kiefer als romantisch kunstenaar begint flinke barsten te vertonen. Dat komt naar voren in bijvoorbeeld de film Anselm (2023), van de Duitse filmmaker Wim Wenders. Daarin zien we Kiefer aan het werk als de oertypische kunstenaar. Met woeste armbewegingen de verf op het gigantische doek meppend, driftig in de weer met een gasbrander om het op het canvas geplakte hooi in de hens te zetten. Maar ook bedachtzaam bladerend in een van zijn talloze kunstboeken. Of diep nadenkend op een van de vele banken en bedden in zijn atelier. De ogen dicht om wat hij wil gaan schilderen met zijn ­geoefende geestesoog te kunnen zien. Tegelijk zien we ook een ­werkruimte van tientallen hectaren waar Kiefer van werk naar werk fietst, waar hij op een hoogwerker moet schilderen doordat de ruimte zo geweldig hoog is. We zien assistenten, een flink aantal zelfs, waardoor de vraag rijst: is dit een kunstpraktijk of een industrie? De romantische gedachten hoeven we dan niet per se te laten vallen. Wel is er terechte twijfel over het romantische gehalte van Kiefers huidige kunstenaarschap. Zo vraagt wie langer bij zijn werk stilstaat zich vroeg of laat toch ook af of Kiefer de premissen van zijn werk eigenlijk wel waarmaakt. Probeert hij niet zoveel betekenis in zijn werk te proppen dat het plat en inhoudsloos wordt? Al die religieuze verwijzingen, zoals een schilderspalet met vleugels als incarnatie van de heilige geest, verwordt dat niet tot een leeg symbolisme? Wat Kiefer ook van stal haalt, het is niet spiritueel wat hij maakt. Zijn oeuvre stikt van de referenties en is door het gigantisme spectaculair en imposant, maar het is uiteindelijk oppervlakkig. Het raakt de kijker in de primaire, platte emotie, zoals een popliedje dat kan, maar op de keper beschouwd heeft het alleen maar weinig diepgang.<br><br>Romantiek is wel de voortzetting van religie met esthetische middelen genoemd. Kiefer is niet alleen een nazaat van Caspar David Friedrich, maar ook van de Duitse filosoof Friedrich Nietzsche, die God doodverklaarde. Zonder God en religie blijft alleen een kil geloof in wetenschap over. Om toch in vervoering te kunnen raken, heeft de mens volgens Nietzsche kunst nodig.<br><br>Kiefer is bij uitstek iemand die belooft de leegte na de dood van God te vullen met zijn kunst. Daarin schuilt de enorme aantrekkingskracht van zijn werk. De teleurstelling komt voort uit de vaststelling dat hij die leegte vaak vult met een pompeuze veelheid die in de kern volkomen leeg is. Dat maakt zijn verbondenheid met de romantische kunst overigens niet minder oprecht. Al als scholier won Kiefer een prijs met zijn plan de wegen van Vincent van Gogh van begin tot eind na te gaan. Je zou alleen verwachten dat een romanticus als Kiefer net als de kunstenaar op het doek van Friedrich ongebaande paden zou kiezen. Maar dat doet hij niet. Kiefer kijkt vooral veel terug en stopt veel geschiedenis in zijn werk, dat wemelt van de verwijzingen naar kunstenaars, dichters en denkers, mythologie en religie. Hij wil vooral de enorme impact van de geschiedenis laten zien. Dat is misschien niet vreemd, aangezien hij opgroeide op de ruïnes van het Derde Rijk, in een Duitsland dat door zijn collega Georg Baselitz een land zonder vaders is genoemd.<br><br>In Wenders' film zien we Kiefer koorddansen met een reusachtige zonnebloem in zijn handen. Dat is opnieuw een verwijzing naar Van Gogh, maar ook een uiting van zijn wil om als kunstenaar vrij te zijn. Ware het niet dat het verleden zo'n zwaar stempel drukt dat hij zich er niet van kan bevrijden. Meer dan hij zou willen kijkt hij niet alleen de ongewisse toekomst in het gezicht, maar ziet hij ook om, naar wat achter hem en wat achter ons ligt.<br><br>tentoonstelling<br><br>Anselm Kiefer - Sag mir wo die Blumen sind, t/m 9 juni in het Stedelijk Museum en het Van Gogh Museum, Amsterdam.<br><br>",Het Financieele Dagblad
2025-03-01,Zaterdag 01 Mrt 2025,bijna thuis,"Tussen licht en zwaar<br><br>Eens in de week kookt Els Quaegebeur als vrijwilliger in een Amsterdams hospice. Ze praat met de patiënten, maakt vaak grappen met ze en probeert ze te ontfutselen in welk eten ze nog zin hebben. 'Hoe is dat voor jou?' vragen mensen vaak, maar die vraag vindt ze niet zo relevant. Illustratie: Cyprian Koscielniak<br><br>Voor een boek over palliatieve zorg en de dood ging ik een paar jaar geleden op bezoek bij het Veerhuis, een hospice in de Amsterdamse Pijp. Aan de thee met koekjes in de keuken leerde ik dat ik in een 'bijna-thuishuis' was. Het heet zo omdat het Veerhuis bescheiden van maat en daardoor huiselijk is: vier kamers met eigen badkamer, een woonkamer met een piano, een open keuken waar altijd iets van taart of koekjes op tafel staat en een heerlijke tuin.<br><br>In de ogen van de medewerkers, die zich er, grotendeels als vrijwilliger, dagelijks inzetten voor de beste palliatieve zorg, betekent 'bijna thuis' dat terminaal zieke mensen geen gasten of patiënten zijn, maar bewoners, wier domein zij betreden om te helpen hun laatste weken, dagen of maanden zo mooi mogelijk te laten verlopen. Niemand komt zomaar - zonder kloppen - een bewonerskamer binnen. Een verpleegkundige is vaak aanwezig, maar niet de klok rond, want dat zou thuis ook niet het geval zijn. Huisdieren mogen mee, zij het binnen de grenzen van het redelijke. Veel is mogelijk, zolang andere bewoners er geen last van hebben. Een aquarium met een blauwe kreeft: geen probleem. Zes parkieten: komt u maar. Een schat van een hoogbejaarde sint-bernardshond die niet van zijn baasjes zijde wijkt: welkom, natuurlijk. De kamers zijn gezellig ingericht, maar ook bescheiden, zodat de eigen spullen van de bewoners tot hun recht komen. Een schelpenverzameling, veertig veganistische kookboeken of kerstversiering in april; overal wordt ruimte voor gemaakt. Indien gewenst mag een bewoner de hele eigen inboedel meenemen, ook als de verwachting is dat iemand nog maar een paar dagen heeft.<br><br>Om een indruk te krijgen van de dagelijkse gang van zaken, deed ik mee met de lunch. Aan tafel zaten coördinatoren Marius en Marianne, twee zorgvrijwilligers, een tuinvrijwilliger en de broer van een bewoonster die door middel van palliatieve sedatie in een diepe slaap was gebracht om haar benauwdheid te verlichten. De zus van de mevrouw waakte aan het bed en at daar een boterham. De vorige dag zorgde de broer. De lunch was oldskool Hollands: bruine boterhammen, kaas, melk, tomaatje. Gesprekken meanderden tussen licht en zwaar. Een verhaal over de airfryer die een oud-bewoner cadeau deed. Een non-conformistische gedachte over afscheid nemen, waarvan ik dacht: goh, zo kun je er ook tegenaan kijken, moet ik onthouden (helaas toch vergeten). Een discussietje over wel of niet tomaat op een tosti. Je voelde dat iedereen ondertussen subtiel oog hield voor de broer van de stervende, zodat hij zich, zei hij zelf, wel gezien maar niet bekeken voelde.<br><br>In een reportage voor Het Parool schreef ik later: er hangt geen grafstemming. De dood is overal, van de snoeptrommel in de woonkamer tot aan de tuinpoort, waardoor overledenen naar buiten gaan, maar dat is niet griezelig. De meeste bewoners hebben aanvaard dat ze aan hun laatste hoofdstuk bezig zijn. Dat wil niet zeggen dat ze staan te trappelen (soms wel), en ze willen er ook lang niet allemaal over praten, maar de dood mag hier wonen als deel van het leven, en dat geeft ruimte en diepte. Natuurlijk is er pijn en verdriet, en niet weinig, maar het is ook heel gezellig. Er wordt veel gelachen in het Veerhuis.<br><br>Toen ik na de lunch naar huis ging, wilde ik eigenlijk blijven. Dat deed ik ook, als kookvrijwilliger. Sinds anderhalf jaar stop ik ongeveer een keer per week wat eerder met werken, zodat ik om vier uur in het Veerhuis kan zijn. Eerst even thee en van de zorgvrijwilligers horen wie er die dag wonen (het kan snel wisselen) en hoe het met ze gaat, zodat ik niet bij een mevrouw aanklop om te vragen of ze zin heeft in boerenkool terwijl ze al uren afschuwelijk misselijk is. Er is ook een kookschrift, een soort dagboek waarin alle kookvrijwilligers bijhouden wat ze maken en voor wie. Daar kijk ik altijd in, want je wilt niet aankomen met een enthousiast plan voor nasi als dat eerder in de week al is opgediend. Dan ga ik naar alle kamers waar iemand zeker of misschien iets wil eten. Als je vraagt of ze ergens zin in hebben, zijn bewoners soms heel duidelijk - ik zou heel graag draadjesvlees/een haring/alsjeblieft geen bonen/een kroket van Holtkamp/quiche lorraine/een vlaflip/Surinaamse bloedworst/-wentelteefjes/shakshuka, maar wel pittig graag/gewoon gebakken aardappelen met verder niks - willen eten. Vaak weten ze het ook niet zo goed, doordat ze zich ziek voelen en eigenlijk nergens zin in hebben, maar ook weer wel, want eten hoort bij het leven en daar zijn ze nog. 'Wat is eigenlijk comfortfood?' vroeg mijn dochter van dertien laatst, nadat ze dit begrip voor de achtduizendste keer had zien langskomen op Insta. 'Eten dat mensen heel lekker vinden en dat zo vertrouwd voor ze is dat ze ervan opknappen als ze een rotdag hebben', zei ik. 'Maak je dat vaak in het Veerhuis?' vroeg ze toen. Daar moest ik een tijdje over nadenken. Of eten in het Veerhuis troostend is, weet ik niet altijd. Soms denk ik van wel, als je een tijdje naast iemands bed hebt gezeten om samen uit te vogelen wat iemand nog zou willen. Met een lieve man van eind vijftig, die verpleegkundige was tot zijn ziekte het niet meer toeliet, werkte ik de hele onlinereceptenwaaier van Miljuschka Witzenhausen door, hoewel hij zelden honger had. Hij vond het gewoon fijn om over eten te praten. Soms merk ik dat mensen moeten eten van zichzelf, ook als ze geen eetlust hebben, omdat het zo hoort en het structuur geeft aan de dag. Dan geef ik ze een muizenportie. 'Zo', zei een mevrouw een keer nadat ze drie hapjes had genomen van Miljuschka's traybake met zalm: 'Nu ben ik braaf geweest. Het bord mag weg. Dank je wel.' Wat ze in elk geval allemaal fijn vinden, is als je kookt voor dierbaren die rond etenstijd op bezoek zijn en graag willen mee-eten. Pasta ­carbonara of pannenkoeken voor hun kinderen, een ovenschotel voor een partner of een beste vriend. Een lekker toetje met chocola voor een stel dochters. En dan nemen de bewoners er een klein beetje van. Of ze kijken alleen toe, met zelf een Opkikker.<br><br>Hoe uiteenlopender de mensen en situaties zijn in het Veerhuis, des te voorspelbaarder zijn de reacties van de buitenwereld. Het is altijd: wat heftig. En het is bijna altijd: hoe is het voor jou? 'Dat doet er niet zoveel toe', zeg ik dan. Ik ben daar niet voor mezelf, mijn ego laat ik thuis. Dat hoop ik dan natuurlijk vooral. Ik begon aan vrijwilligerswerk om iets kleins voor anderen te betekenen zonder dat het een baan is waar wederkerigheid bij hoort. Eenmaal binnen werd die wens een stuk concreter: ik doe mijn best iets te doen waardoor dat fantastische bijna-thuishuis kan blijven bestaan. Ik weet zeker: als een marsmannetje over De Pijp vliegt en naar binnen kijkt bij verschillende huizen, blijft het hangen boven het Veerhuis. Het zal denken: hmm, vreemde samenstelling van wezens. Sommige mensen liggen in bed, andere lopen juist veel rond, soms wordt er ineens gehuild, dan is iedereen weer stil, iemand staat heel rustig lakens te strijken, dan komt er weer een taart uit een doos. Ik weet niet wat het is, maar het voelt goed, dus ik vlieg daar naar binnen om aan te schuiven.<br><br>Aan die sfeer probeer ik bij te dragen. Voor de bewoners en voor hun geliefden, die verwikkeld zijn in het verdrietige proces van afscheid nemen, waar niemand van ons aan ontkomt. Ik hoef alleen maar lief te zijn, geduldig als iemand bij gebrek aan controle over zijn lichaam een beetje dwingend en kattig doet over de beetgaarheid van de sperziebonen, te luisteren naar kleine wensen, aan te voelen of mensen in zijn voor een grapje of juist niet (bijna altijd wel). De vermoeiende, vrij irritante how-can-i-make-this-about-me-socialemediavibe bestaat daar niet. Gewoon níét. Heerlijk. De laatste keer dat ik ging, kwam ik voor de deur van mijn schrijfkantoor iemand tegen uit mijn studententijd die ik jaren niet had gezien. Tijd voor een lang praatje had ik niet, want ik moest koken. 'Jeetje, heftig', zei ze toen ze hoorde waar ik dat deed. En daarna: 'Hoe is dat voor jou?' 'Ik heb altijd zin om erheen te gaan', zei ik, 'doei!' Toen ik een paar uur later naar huis fietste, stond onder de passage van het Rijksmuseum een man viool te spelen. Twee toeristen luisterden naar hem. Ik stopte ook. Hij speelde niet erg goed, maar ik moest toch huilen. Thuis was ik achterlijk blij om man, dochter, poezen en hond weer te zien. Zo gaat het eigenlijk elke keer. Dankbaarheid voor de stad, voor kunnen fietsen, voor het mogen overhoren van Franse woordjes (oké, laat ik de dankbaarheid voor dat laatste niet overdrijven). Dus ja, ik heb er toch wel wat aan. Of om bij de woorden van die eeuwige vraag te blijven: hoe is het voor mij? Het is ongelooflijk goed voor mij.<br><br>els Quaegebeur<br><br>(1974) is journalist en schrijver. Ze schrijft over van alles, met een lichte voorkeur voor medische zaken. Boeken van haar hand zijn onder andere: 'De gezondheidskloof' en 'Bij Starbucks heet ik Amy'.<br><br>",Het Financieele Dagblad
2025-02-24,Maandag 24 Feb 2025,$321mrd | Warren Buffett richt pijlen nu op Japan met bulk aan cashreserves,"De enige plek waar het investeringsconglomeraat Berkshire Hathaway van Warren Buffett nog aantrekkelijke investeringen vindt, is Japan. Dus blijft Buffett op zijn groeiende berg cashgeld zitten. Er staat nu een recordbedrag van $321 mrd aan cash en snel te gelde te maken staatsobligaties op de balans <br><br>Pagina 9<br><br>Lennart Zandbergen<br><br>New York<br><br>Berkshire Hathaway blijft op zijn groeiende berg cashgeld zitten. De enige plek waar het investeringsconglomeraat van Warren Buffett aantrekkelijke investeringen vindt, is Japan. <br><br>Berkshire Hathaway heeft een jaar met gemengde prestaties achter de rug. Terwijl het aandeel afgelopen kalenderjaar wederom de S&P 500 versloeg en de verzekeraarstak van het concern veel winstgevender werd, zijn veel meer onderdelen van het conglomeraat gestagneerd. Dat bleek uit het zaterdag gepubliceerde jaarverslag van het concern.<br><br>Het jaarverslag ging traditioneel gepaard met een brief van Warren Buffett, die sinds 1970 ceo is van Berkshire. Daarin benadrukte hij de hoeveelheid belasting die zijn investeringsmaatschappij betaalt: $26,8 mrd in 2024, volgens de miljardair goed voor 5% van de totale vennootschapsbelasting die Amerikaanse bedrijven vorig jaar naar de Amerikaanse belastingdienst, IRS, overmaakten. 'Berkshire betaalde veel meer belasting dan de Amerikaanse overheid ooit heeft ontvangen van welk bedrijf dan ook, inclusief de techgiganten met hun duizenden miljarden aan marktwaarde', zo deelde Buffett een speldenprik uit aan bedrijven als Meta en Microsoft. Berkshire betaalde veel meer belasting dan in andere jaren omdat het veel aandelen verkocht in onder meer Apple en Bank of America, bedrijven die samen met Chevron, American Express en Coca-Cola zijn grootste bezittingen zijn. De verkopen, samen met de rente-inkomsten uit staatsobligaties en de winsten uit de private bedrijven van Berkshire, zorgen ervoor dat de investeringsmaatschappij een recordbedrag van $321 mrd aan cash en snel te gelde te maken staatsobligaties op de balans heeft staan. Buffett legde in zijn brief niet uit waarom hij zijn blootstelling aan publiek verhandelbare aandelen verlaagde, maar legde wel uit waarin hij wel investeert: Japanse handelshuizen. De grootste conglomeraten in de vierde economie van de wereld zijn volgens de 94-jarige miljardair gunstig geprijsd en worden volgens hem ook goed bestuurd. 'Het overgrote deel van uw geld blijft geïnvesteerd in aandelen', hield Buffett zijn beleggers voor. 'Ons bezit van beursgenoteerde aandelen ging vorig jaar omlaag van $354 mrd naar $272 mrd, maar de waarde van onze niet-genoteerde aandelen steeg en blijft veel groter dan de waarde van de beursgenoteerde aandelen.' Het conglomeraat Berkshire bezit 189 verschillende bedrijven, van giganten als spoormaatschappij BNSF, verzekeraar Geico en energiebedrijf BHE tot de bescheiden snoepmaker See's Candies. Die verdienden samen circa $46 mrd, een stuk meer dan de $36,5 mrd van een jaar eerder. Die winststijging was vooral te danken aan de verzekeringstak, waar de resultaten in de voorafgaande jaren tegenvielen. 'Geico is een diamant die we al lang bezitten, maar een die veel poetswerk benodigde', schreef Buffett over de schadeverzekeraar. De achterblijvende prestaties bij Geico, dat jarenlang te weinig investeerde in technologie en daardoor achterliep op andere schadeverzekeraars, waren een terugkerend onderwerp van kritische vragen op Berkshires jaarvergadering. De betere prestaties bij de verzekeraar verhullen de stilstand bij andere bedrijven in Berkshires portefeuille. 53% daarvan boekte volgens Buffett minder winst dan een jaar geleden. Buiten de verzekeraars gerekend was er geen stijging van de nettowinst met 22%, maar van slechts 4%. Buffett staat bekend als ceo die opmerkingen over politiek graag uit de weg gaat. Toch staan er in de aandeelhoudersbrief verwijzingen naar de huidige politieke situatie in de VS, waar de president grootschalige bezuinigingen en handelsheffingen aankondigde. Zo noemt hij de 'misstanden en tekortkomingen' die het kapitalisme met zich meebrengt 'schrijnender dan ooit'. Verwijzend naar de grote som belastinggeld die Berkshire jaarlijks betaalt, schrijft Buffett: 'Uncle Sam, gebruik het geld verstandig en draag zorg voor de vele mensen die, volledig buiten hun eigen schuld, aan het kortste eind trekken in het leven: zij verdienen beter.' Daarna volgt een oproep tot verstandig handelsbeleid: 'Vergeet nooit dat we onze munteenheid stabiel moeten houden, een resultaat dat zowel wijsheid als waakzaamheid vereist.'<br><br>",
2025-02-24,Maandag 24 Feb 2025,'Europa zet een groot deel van milieuregels op een lager pitje ',"Van onze redacteur<br><br>Amsterdam<br><br>De Europese Commissie is van plan om geplande milieuregels voor bedrijven flink te temperen. De regels zijn bedoeld om bedrijven te dwingen milieuproblemen en vormen van uitbuiting bij toeleveranciers aan te pakken. Maar ze veroorzaken een storm aan kritiek uit het bedrijfsleven en worden nu dus voor een belangrijk deel afgezwakt, meldt Bloomberg.<br><br>De Europese Commissie is van plan de richtlijn Corporate Sustainability Due Diligence Directive (CSDDD) op acht punten bij te stellen. Daarmee worden geplande milieuregels voor bedrijven flink getemperd, aldus persbureau Bloomberg. Volgens het persbureau, dat zich baseert op een conceptvoorstel van de Commissie, is een van de plannen om potentiële boetes bij overtreding van de milieuregels, die kunnen oplopen tot 5% van de omzet, te verlagen. Ook zal de nu nog voorgenomen verplichting voor bedrijven om overtredingen in toeleveringsketens te monitoren worden afgezwakt. Europese bedrijven waarschuwden de afgelopen tijd dat het naleven van de richtlijn het moeilijker zal maken om te concurreren met de Verenigde Staten en Azië. In Frankrijk vroegen ambtenaren zelfs om de bewuste richtlijn, die in 2027 van kracht wordt, op te schorten. In de Verenigde Staten waarschuwde de aankomende Amerikaanse minister van handel, ­Howard Lutnick, dat hij bereid was te overwegen 'handelsinstrumenten' in te zetten, om te voorkomen dat Amerikaanse bedrijven last zouden hebben van de Europese richtlijn. Een woordvoerder van de Europese Commissie weigerde Bloomberg afgelopen weekend commentaar te geven op het conceptvoorstel. De nieuwe plannen, die komende woensdag gepresenteerd worden, zullen waarschijnlijk tot de nodige boze reacties leiden bij maatschappelijke organisaties die er onlangs nog voor hebben gepleit de regels juist niet af te zwakken.<br><br>",
2025-02-24,Maandag 24 Feb 2025,"'Ik wil uit die neerwaartse spiraal komen' | 'Ik ben waarschijnlijk kampioen nekbreken, als dat zou bestaan'","ruggenmergstimulator<br><br>Gert-Jan Oskam brak anderhalf jaar geleden zijn nek, voor de derde keer: de eerste keer als 17-jarige, de tweede keer in China, waar hij destijds werkte, en vervolgens nog eens in Nederland: 'Ik ben waarschijnlijk kampioen nekbreken, als dat zou bestaan'. Oskam knokt nog elke dag voor zijn revalidatie en dat lukt inmiddels aardig. Eerst met een ruggenmergstimulator en hersenimplantaten, en nu vooral een flinke dosis doorzettingsvermogen.<br><br>Pagina 16<br><br>Gert-Jan Oskam brak anderhalf jaar geleden zijn nek, voor de derde keer. Net toen hij door ruggenmerg- stimulator en herseninmplantaten weer meer kon. 'Waarschijnlijk heb ik per ongeluk de laadklep van mijn bus geactiveerd.'<br><br>Tegenslag<br><br>In Tegenslag vertellen ondernemers, bestuurders, politici en kunstenaars over de dieptepunten in hun loopbaan. En hoe zij die te boven kwamen.<br><br>Hoe hij precies zijn dwarslaesie heeft opgelopen, weet Gert-Jan Oskam niet. Wel dat het gebeurde in Peking, in 2011. Hij werkte in China als monteur van een grote Nederlandse machinebouwer en reisde heel het land door om onderhoudsmonteurs op te leiden. In Peking had hij een mountainbike gekocht, want fietsen in de Chinese hoofdstad was veel makkelijker dan steeds wachten op taxi's die meestal toch niet stopten.<br><br>'s Avonds op straat moet hij zijn aangereden, of door een kuil zijn gefietst, of wat dan ook. Hij kan zich er niets meer van herinneren. 'Pas in het ziekenhuis kwam ik een beetje bij mijn positieven. Het voelde meteen heel raar. Want met mijn handen voelde ik wel mijn benen, maar mijn benen voelden mijn handen niet.  Oskam bleek zijn nek te hebben gebroken en hij vreesde voor zijn leven. 'Ik ben vijf dagen wakker gebleven, bewust. Want ik kon moeilijk ademhalen en was bang om te gaan slapen.' Met veel moeite en na veel gehannes lukte het om Oskam over te brengen naar Nederland. Daar wordt hij meteen geopereerd, allereerst aan een enorme doorligwond die hij overhield aan zijn verblijf in het Chinese ziekenhuis.<br><br>In Peking had Oskam nog goede hoop dat ze in Nederland iets voor hem konden doen, maar dat viel in de praktijk tegen. Hij was verlamd 'tot op tepelniveau'. Oskam vertelt het gezeten in een rolstoel, waarmee hij vlotjes van de eettafel naar de keuken rijdt en even later naar de serre om houtblokken te halen voor zijn houtkachel. In de loop der jaren zijn het gevoel en zijn motorisch vermogen deels teruggekeerd. Dat is het goede nieuws van de afgelopen veertien jaar.<br><br>Toch is het een tegenvaller dat hij nog altijd aan zijn rolstoel is gebonden. Want niet zo lang geleden kon Oskam veel meer dan nu het geval is. Hij kon zelfs honderd meter lopen, achter een rollator. Die vooruitgang had hij te danken aan een intensief revalidatieprogramma én aan een ruggenmergstimulator en twee hersenimplantaten. De ruggenmergstimulator is ontwikkeld door het Zwitsers-Nederlandse bedrijf Onward Medical en Oskam is een van de proefpersonen van het eerste uur. Eigenlijk was hij net iets te lang, maar hij praatte de dokters om. In zijn rug zitten nu elektrodes die stroomstootjes kunnen geven en die worden aangestuurd door een kastje dat in zijn buik is gemonteerd, zo'n beetje als een pacemaker. 'In zo'n kastje zitten tientallen jaren ontwikkeling', zegt Oskam. 'Maar uiteindelijk is het niet heel ingewikkeld. Ze boren een gat in je ruggenwervel en plaatsen er een matje met elektrodes in. Vervolgens gaat er een stroompje elektriciteit lopen dat een spiercontractie veroorzaakt, een soort reflex. Daarna kijken ze welke combinatie van elektroden welke reactie geeft en gaan ze dat in een ritme programmeren.'<br><br>brommer uit de bocht<br><br>Het begin was lastig. De stroomstootjes waren soms te krachtig. Maar oefening baart kunst. Langzaam won hij aan kracht en loopvermogen. Zeker toen hij door de twee hersenimplantaten, één links en één rechts, de stroomstootjes zelf kon reguleren. 'Dat gaf een veel natuurlijkere aansturing. Mijn lichaam herstelde beter van inspanning. Mijn balans, houding en stabiliteit verbeterden.'<br><br>Tot het noodlot opnieuw toesloeg. Oskam brak opnieuw zijn nek. Voor de tweede keer? Nee, zegt hij. Voor de derde keer. 'Ik heb drie keer mijn nek gebroken. Waarschijnlijk ben ik wereldkampioen nekbreken, als dat zou bestaan.' Want wat blijkt? Oskam vertelt dat hij ver voor het ongeluk in China zijn nek al eens had gebroken, toen hij als 17-jarige op een brommertje uit de bocht vloog. Aan dat ongeluk hield hij geen grote schade over. Maar er zit nog altijd een plaatje in zijn nek dat er mede de oorzaak van was dat zijn repatriëring vanuit China zo moeilijk verliep. Hij moest eerst door een MRI om te zien of zijn nek stabiel genoeg was voor een veilige repatriëring. Die derde keer was dramatischer en die is dus van recentere datum. Het gebeurde anderhalf jaar geleden, in september 2023, toen hij boodschappen ging doen. Dat kon hij zelfstandig, met zijn rolstoel en een bus met laadklep. Het ging die dag helemaal mis toen hij met zijn rolstoel de bus in wilde rijden. 'Waarschijnlijk heeft mijn telefoon klem gezeten en heb ik per ongeluk de app van de laadklep geactiveerd', vertelt Oskam. 'Het gebeurde allemaal in een seconde. De voorste wieltjes van mijn rolstoel stonden al in de bus, toen de laadklep naar beneden ging. Ik sloeg achterover en knalde op het asfalt. Toen heb ik mijn nek opnieuw gebroken.'<br><br>Knokken<br><br>De gevolgen waren groot. 'Ik ben 80% van mijn kracht kwijtgeraakt. Voorheen kon ik vijf kilo tillen, nu met moeite nog één kilo. Ik was volledig zelfstandig, maar na dat ongeluk zat ik weer op de grens. Ik heb eigenlijk te weinig kracht om zelf in bed te stappen, bijvoorbeeld. Gelukkig lukt het nog net doordat ik er veel handigheid in heb.'<br><br>Dat hij jaren in de tijd werd teruggeworpen, hakte er ook mentaal in, vertelt Oskam. Na het nieuwe ongeluk kampte hij met 'minder levenslust', waardoor hij ook moeilijk de energie kon opbrengen om te werken aan revalidatie en opnieuw te gaan trainen. 'Ik probeer uit die neerwaartse spiraal te komen. Ik knok ertegen.' Dat laatste met het nodige succes. Zo rijdt hij inmiddels weer in zijn bus, onder meer naar zijn werk, drie ochtenden per week bij een bedrijf in beregening. 'Die bus is mijn vrijheid. Natuurlijk is het eng om weer op de laadklep te staan en de lift te bedienen. Maar aan die angst ga ik voorbij. Als ik dat niet doe, zou ik aan huis zijn gekluisterd.'<br><br>"" 'Ik heb eigenlijk te weinig kracht om zelf in bed te stappen. Het lukt net omdat ik er veel handigheid in heb' Cv<br><br>1982 Geboren in Nieuwendijk<br><br>",
2025-02-24,Maandag 24 Feb 2025,'Oekraïne tekent deal VS nog niet',"De Oekraïense president Volodymyr Zelensky zou op dit moment nog niet bereid zijn om een mineralendeal met de VS te sluiten. Dat melden verschillende internationale media, waaronder CNN, op basis van een 'anonieme Oekraïense bron' die dicht bij de onderhandelingen zou staan.<br><br>In ruil voor Amerikaanse steun en veiligheidsgaranties voor Oekraïne willen de VS toegang krijgen tot de zeldzame mineralen en andere grondstoffen in de Oekraïense bodem. De Amerikaanse president, Donald Trump, zei onlangs dat dit de VS zo'n $500 mrd moet opleveren. Trump en diens nationale veiligheidsadviseur, Mike Waltz, zeiden eerder deze week nog dat 'de deal bijna rond was'. De Oekraïense bron spreekt dat nu tegen. Zelensky zou het ontwerpakkoord dat nu op tafel ligt nog niet willen tekenen.<br><br>",
2025-02-24,Maandag 24 Feb 2025,"31% | Advocatentekort dreigt, vooral in sociaal recht buiten Randstad","Jongeren verlaten sociale advocatuur om vergoedingen<br><br>Door vergrijzing dreigt in sommige rechtsgebieden een ernstig tekort aan advocaten, aldus de Nederlandse Orde van Advocaten. Vooral in het asiel- en vluchtelingenrecht wordt het haast onmogelijk een advocaat in de arm te nemen. Van deze advocaten is 31% ouder dan 60 jaar en slechts één jonger dan 30.<br><br>Pagina 7<br><br>Amsterdam trekt jonge advocaten, ten koste van regio<br><br>Jennifer Mol<br><br>Amsterdam<br><br>Door vergrijzing dreigt in sommige rechtsgebieden een serieus tekort aan advocaten, blijkt uit onderzoek van de Nederlandse Orde van Advocaten (NOvA). 'Het is een zorgelijke ontwikkeling', stelt de beroepsorganisatie. <br><br>Vergrijzing is vooral een punt van zorg in de sociale advocatuur, waarin 23% van de advocaten werkzaam is. Sociaal advocaten verlenen gesubsidieerde rechtsbijstand aan mensen met een laag inkomen. Zo'n 33% tot 40% van de Nederlanders komt daarvoor in aanmerking. Jonge mensen werven is in deze sector al langere tijd lastig, maar het probleem wordt dringender doordat een groot aantal advocaten de pensioenleeftijd nadert.  Een van de gebieden waarin het haast onmogelijk lijkt te worden om een advocaat in de arm te nemen, is het asiel- en vluchtelingenrecht. Van de advocaten is 31% ouder dan zestig jaar en slechts één jonger dan dertig. 'In de komende tien jaar gaat 30% van alle sociale advocaten met pensioen, terwijl er echt te weinig jonge instroom is', zegt Sanne van Oers, sociaal advocaat en algemeen deken van de NOvA.  Vaak verlaten jonge advocaten die nog wel heil zien in de sociale advocatuur, het beroep snel. 'Zo'n 50% van de sociaal advocaten die zich weer uitschrijven, is jonger dan 35 jaar', zegt Van Oers. De belangrijkste oorzaak hiervan is de te lage vergoeding, blijkt uit eerder onderzoek van onderzoeks- en adviesbureau Panteia. 'Als sociaal advocaat moet je nu al heel vaak nee zeggen tegen iemand die rechtshulp nodig heeft', geeft Van Oers aan. Daarnaast worden volgens Van Oers veel samenwerkingsverbanden binnen de sociale advocatuur opgeheven, bijvoorbeeld omdat het betalen van het secretariaat van het kantoor te duur wordt. Van Oers: 'Die advocaten gaan dan vaak alleen verder en in je eentje kun je geen advocaat-stagiair opleiden. Dat is te duur en kost te veel tijd, dus worden er dan ook heel weinig nieuwe advocaten opgeleid.' In 2024 waren er ruim drieduizend kantoren met slechts één advocaat. Dit komt neer op meer dan 17% van alle advocaten. Naast de tekorten in de sociale advocatuur maakt de Orde zich ook zorgen over een andere trend: het merendeel van de jonge instroom in de advocatuur trekt naar de hoofdstad. Er zijn momenteel in Nederland in totaal 18.723 advocaten, waarvan het leeuwendeel in Amsterdam werkt. In 2024 werden daar 480 mensen beëdigd, goed voor 44% van de totale nieuwe aanwas. 20% van alle advocatenkantoren is in de hoofdstad gevestigd. In Limburg was de daling van het aantal advocaten met 3% het grootst. 'Alle topkantoren die heel goede opleidingshuizen hebben, bevinden zich in Amsterdam', zegt Scipio van der Stoel, headhunter voor juridische functies. Grote kantoren, zoals De Brauw Blackstone Westbroek, NautaDutilh en Loyens & Loeff, blijven aantrekkelijk voor afgestudeerden. Volgens Van Oers zet deze trend steeds verder door, terwijl het voor regionale kantoren juist steeds lastiger is om voldoende advocaten in de dop aan te trekken. In sommige delen van het land zijn er nu in bepaalde rechtsgebieden al nauwelijks advocaten actief, waardoor mensen naar een andere regio moeten reizen voor juridische steun. Voorbeelden hiervan zijn het familierecht en het huurrecht. 'Voor mensen die hulp nodig hebben, kan dat een groot probleem zijn, zeker als ze kwetsbaar zijn. Moeten reizen om een advocaat te vinden is dan een extra lastige drempel', zegt Van Oers. <br><br>De lage vergoeding is de belangrijkste reden van uitstroom van jongeren uit de sociale advocatuur<br><br>In delen van het land zijn er in bepaalde rechtsgebieden nu al nauwelijks advocaten actief<br><br>",
2025-02-24,Maandag 24 Feb 2025,47,Suezkanaalautoriteit SCA liet gisteren weten dat 47 schepen naar de vaarroute zijn teruggekeerd sinds het staakt-het-vuren tussen Israël en Hamas begin februari.<br><br>,
2025-02-24,Maandag 24 Feb 2025,8000,"GSA, beheerder van de Amerikaanse overheidsgebouwen, heeft besloten het eigen netwerk van achtduizend laadpalen te ontmantelen. Ook overweegt GSA onlangs aangeschafte elektrische auto's van de hand te doen.<br><br>",
2025-02-24,Maandag 24 Feb 2025,90% van Europeanen rijdt op benzine of diesel ,"Hoewel de verkoop in de Europese Unie vorig jaar iets inzakte, vormen elektrische en hybride voertuigen inmiddels de hoofdmoot van alle verkochte wagens. Desondanks gaat de elektrificatie van het Europese wagenpark langzaam. Oudere benzine- en dieselauto's gaan bijvoorbeeld langer mee, waardoor nog steeds 90% in zo'n auto rijdt, zo blijkt uit cijfers van brancheorganisatie Acea.<br><br>In 2019 bestond 90% van de autoverkopen uit voertuigen met een benzine- of dieselmotor. Vijf jaar later is dat aandeel gehalveerd. De verkoop van hybride, plug-in hybride en volledig elektrische personenauto's groeide van 9% van het totaal naar 52% in 2024.<br><br>Door de toegenomen verkoop van elektrische personenauto's verandert het Europese wagenpark. In 2019 had 1% van de auto's een (deels) elektrische aandrijving, in 2023 is dat gegroeid naar 7%. Met 14% van het wagenpark loopt Nederland voorop in Europa.<br><br>De elektrificatie van het Europese wagenpark loopt vertraging op door ingezakte autoverkopen. Zo lagen voor corona de verkopen op een hoger niveau dan afgelopen jaren, met relatief veel elektrische auto's. Ook gaan benzine- en dieselauto's steeds langer mee.<br><br>",
2025-02-24,Maandag 24 Feb 2025,Adellijke broers twisten over landgoed Den Alerdinck,"Carel Grol<br><br>Amsterdam<br><br>Ruzie over de kosten van een schuur maakt dat de baronnen Godfried en ­Seger van Voorst tot Voorst al jarenlang tegen elkaar procederen, met uiteindelijk als inzet hun landgoed bij Zwolle.<br><br>Jaren opgebouwd ongenoegen tussen twee broers kwam tot een uitbarsting bij een conflict over een werkschuur. Die staat vast aan het huis van Godfried baron van Voorst tot Voorst. Hij wilde de schuur renoveren, en de bv van de familie moest ervoor betalen. Want de schuur staat op landgoed Den Alerdinck, zo'n vijftien kilometer ten zuidoosten van Zwolle. Maar jongere broer Seger houdt de renovatie tegen.<br><br>Dat is tien jaar geleden, en zolang is het ook al hommeles binnen het gezin. Naast Godfried en Seger, die allebei op het landgoed wonen, een paar honderd meter van elkaar, is er nog oudere zus Marie-Pauline. Zij woont in Canada. In het geschil kiest zij de zijde van Godfried. Zij vinden Seger nogal dominant. Donderdag troffen ze elkaar bij de Ondernemingskamer. Marie-Pauline was erbij via een videoverbinding. 'Dit is de vijfde keer', zei een van de rechters. Deze zitting ging over het vaststellen van wanbeleid. Aangevraagd door de bv, waar Seger nog commissaris is. Ooit waren Godfried, Marie-Pauline en Seger bestuurder van de bv. Al klinkt dat wat gewichtiger dan het is. Want het betreft eigenlijk een familie die het landgoed van 120 hectare, met bos, vijf boerderijen en wat akkers, op orde moet houden. Alleen is alles inmiddels gejuridificeerd. Jaren geleden was er een vergadering van aandeelhouders. Gezinsberaad dus. Belegd door Godfried en Marie-Pauline, bewust gepland op een dag dat Seger in het buitenland was. De notulen waren al geschreven, voordat de vergadering was begonnen. Natuurlijk heeft Godfried daar nu spijt van, en zegt zijn advocaat dat 'dit niet de schoonheidsprijs verdient'. Maar Godfried en Marie-Pauline voelden zich 'met de rug tegen de muur staan'. Want Seger besliste alles. Er kwam een soort 'bestuurslaag'. Een raad van commissarissen, een externe bestuurder, een stichting, administratiekantoor, een beheerder van de aandelen. Dat is een zware governance voor een bv met een jaaromzet van zo'n €160.000. Alleen zegt Godfried: dat zijn allemaal vriendjes van Seger. 'Ze zijn niet onafhankelijk.' Seger, directeur van Het Nationale Park De Hoge Veluwe, met nog een waaier aan nevenfuncties, van hoofd Nederlandse delegatie Internationale Jachtraad tot aan honorair consul van België in Overijssel en Gelderland, zou nog steeds alles bepalen. Dat is onzin, zegt Seger. Toegegeven, hij kende de inmiddels vertrokken externe bestuurder wel uit het werkveld. Maar ja, het aantal rentmeesters is schaars. Seger is bestuurder van de stichting Ondersteuning Particulier Natuurbeheer. Iedereen kent elkaar in die wereld. Maar de commissaris en de bestuurder die bij Den Alerdinck kwamen, had hij hooguit een paar keer gezien. Dat waren zeker niet zijn vrienden. Seger, en ook de advocaat van de bv, draaien het om. Het is Godfried, en in diens kielzog ook Marie-Pauline, die overal een probleem van maakt. 'Als een functionaris het niet eens is met Godfried, zit die volgens hem automatisch in het kamp van Seger. En Godfried verklaart dan de oorlog. Zo is er een permanente juridische dreiging.' Op die manier wordt alles betwist. Marie-Pauline mag op kosten van de bv naar Nederland reizen. Maar een keer, of twee keer per jaar? Dat is onderwerp van discussie. Ook de renovatie van de schuur staat nog steeds open. Kost dat €30.000 of een ton? Komt dat ten laste van de bv of van Godfried? Vervanging van het asbestdak is ook in het belang van de bv, al is die vooralsnog niet van plan te betalen. Na twee uur zegt de voorzitter van de Ondernemingskamer dat het maar de vraag is of er überhaupt wanbeleid wordt vastgesteld. Zo ja, dan kan de Ondernemingskamer ingrijpen. 'Maar als dat niet zo is, bent u terug bij af.' Dan is er jarenlang voor niets geprocedeerd. Seger vreest dat Godfried en Marie-Pauline het landgoed, overgedragen door hun ouders, willen opbreken. Dat kan nooit de bedoeling zijn geweest. Hij wil zijn broer en zus wel uitkopen. Marie-Pauline wil alleen samen met Godfried worden uitgekocht. 'Want als ik de enige ben die aandelen verkoopt, krijgt Seger de meerderheid. En ik vertrouw mijn broer niet.' Uitkoop van allebei? Seger twijfelt of hij dat, gezien de gestegen rente, kan betalen. Maar na een middag in de Ondernemingskamer is de uitkomst dat er een procesbegeleider komt. Die gaat uitzoeken hoe Seger de aandelen van zijn oudere broer en zus kan kopen, en vooral ook financieren. Daar staat vier maanden voor. Anders komt de Ondernemingskamer met een uitspraak. Als er dan geen wanbeleid wordt geconstateerd, duurt de familievete gewoon voort. <br><br>'Ik wil niet als enige verkopen, want dan krijgt Seger de meerderheid, en ik vertrouw hem niet'<br><br>",
2025-02-24,Maandag 24 Feb 2025,Beleggers kijken uit naar plan voor herstel PostNL | Beleggers verwachten goed plan na nieuwe tegenvaller bezorging PostNL,"Vertrek van topvrouw in moeilijke fase van bedrijf<br><br>PostNL zit in een moeizame fase van zijn bestaan bij het vertrek van topvrouw Herna Verhagen. Haar opvolger moet niet alleen de postbezorging op orde zien te krijgen, maar staat ook voor een grote opgave op de pakjesmarkt. Vandaag komt het postbedrijf met nieuwe plannen bij de presentatie van de jaarcijfers. Beleggers hopen een goed plan voor de toekomst van het bedrijf te horen, na opnieuw een halve winstwaarschuwing vrijdag.<br><br>Pagina 27<br><br>Opvolger moet bezorging post en pakjes aanpakken<br><br>Martijn Pols<br><br>Amsterdam<br><br>PostNL zou vandaag weinig financiële verrassingen presenteren bij de jaarcijfers, zo was tot eind vorige week de verwachting onder volgers van het beursgenoteerde bedrijf. De winst en omzet kwamen immers vorige maand al vervroegd naar buiten. Die vielen zo tegen, dat ze noodgedwongen eerder met beleggers gedeeld moesten worden. <br><br>En toen was er vrijdag nóg een onverwachte en halve winstwaarschuwing. PostNL maakte bekend €68 mln aan staatssteun bij minister van Economische Zaken Beljaarts (PVV) te hebben gevraagd. Het zou de kosten moeten dekken die het bedrijf maakt voor de bezorging van particuliere post, een wettelijke plicht. De minister was daar niet van gediend, hij wees het verzoek binnen een uur resoluut af. Hij verwees naar de afspraken met de Tweede Kamer die hij in oktober maakte, om te wachten met grote stappen totdat de ACM zijn onderzoek naar de postmarkt heeft afgerond. Los van de afwijzing kreeg PostNL bovendien nog wat Haags chagrijn mee. Beljaarts zei vrijdag na afloop van de ministerraad te begrijpen dat er een probleem is, maar 'de oplossing is niet: nu maar even via de media wat subsidie vragen'. Analist Henk Slotboom van The Idea heeft net als Beljaarts begrip voor de positie van PostNL in de postmarkt, maar ziet in de publieke stap van het bedrijf een zwaktebod. 'Wat je wilt zien, is een onderneming die vanuit eigen kracht opereert, een beroep zoals dit op de buitenwereld is dat niet.' Hij verwacht bovendien dat het PostNL niet helpt in de onderlinge verhouding met het ministerie.  En dat is voor de postpoot van het bedrijf een belangrijke speler geworden, nu de ACM in april met een nadere analyse van de hele postmarkt komt, dus zowel van de universele postdienst als van de zakelijke markt. Nadere regulering ligt op de loer.  De toezichthouder zit scherp in de wedstrijd, bleek eerder dit jaar. Toen zette de rechter een streep door de tot dan toe onbekende voorwaardelijke boete voor PostNL. Een stroom aan klachten over de aangetekende post en de slechte bezorging door de monopolist was voor de ACM reden genoeg om het postbedrijf hoge geldstraffen op te leggen, als de kwaliteit onder de maat zou blijven. De rechtbank verwierp die straf echter, omdat uit de strikte interpretatie van de postwetgeving geen basis voor een norm voor deze specifieke poststukken mocht worden gedestilleerd. De ACM sprak dus kort gezegd voor zijn beurt, maar liet wel zien op welke manier er naar de markt wordt gekeken. Sowieso liet bestuurslid van de ACM Manon Leijten al eerder doorschemeren in het FD aan verdere regulering te denken. Voor heel PostNL bleef er vorig jaar €53 mln aan winst over, fors minder dan de eerder voorspelde €80 mln. En 'groter dan gevreesd', stelt Degroof Petercam in de laatste analyse van het beursfonds, dat het koersdoel direct verlaagde van €1,10 naar €1. Dat is tevens de historisch lage prijs waar het aandeel nu al een tijdje rond beweegt.  PostNL heeft last van toenemende concurrentie bij de bezorging van pakketjes. De hogere kosten zijn maar moeilijk door te berekenen met opkomende concurrenten, zoals DHL. Consumenten kiezen bovendien steeds meer voor grotere webwinkels, klanten waar de bezorgers veel omzet halen, maar weinig marge. Een voorbeeld is het effect van het stoppen van de bezorging op zondag. Van zeker één relatief grote Nederlandse partij is bekend dat zij door het wegvallen van PostNL noodgedwongen een nieuwe koerier hebben binnengehaald, DHL. Die komt echter naar verluidt niet alleen voor de zondag en heeft daarom een groter deel van de bestellingen afgedwongen, aldus meerdere bronnen in de postmarkt. Op die manier levert PostNL meer in dan alleen de zondag, naar schatting enkele tientallen miljoenen aan omzet. DHL wil niet ingaan op individuele klanten, maar zegt desgevraagd 'een snelle groei te zien' in de zondagslevering. Een tweede voorbeeld is de mogelijke uitbreiding van de diensten van Amazon. De grote Amerikaanse webwinkel heeft plannen de eigen bezorgdienst verder uit te breiden, ook voor de kleinere winkels die via hun platform zakendoen. 'Mocht dat sterk groeien, dan zorgt dat voor verdere prijsdruk bij PostNL', schat analist Slotboom in.  Zo komt het vertrek van Herna Verhagen als topvrouw van PostNL op een markant moment in het bestaan van de onderneming. Vandaag moet het plan van haar opvolger duidelijk worden, om het vertrouwen onder beleggers te herwinnen.<br><br>PostNL heeft last van meer concurrentie bij de bezorging en van vertrek klanten naar grotere webwinkels<br><br>",
2025-02-24,Maandag 24 Feb 2025,Bijna 40% minder nettowinst voor Shein in 2024,"De winst van de Chinese onlinekledingwinkel Shein, die een beursgang op de Londense beurs voorbereidt, is afgelopen jaar met ruim een derde gedaald. Volgens de Financial Times daalde de nettowinst van de webwinkel in 2024 met bijna 40%, tot $1 mrd, naar verluidt als gevolg van een slecht vierde kwartaal en toenemende concurrentie van rivaal Temu. De krant baseert zich op twee ingewijden met toegang tot interne financiële rapportages van Shein. De jaaromzet van het bedrijf steeg met 19%, tot $38 mrd.<br><br>",
2025-02-24,Maandag 24 Feb 2025,DHL breidt in Nederland uit met bezorging en kluizen,"Martijn Pols<br><br>Amsterdam<br><br>DHL gaat zijn dienstverlening op de Nederlandse markt flink uitbreiden. De pakketbezorger gaat, in samenwerking met postbedrijf Intrapost, zich verder richten op post van consumenten en zakelijke klanten, en stelt daarbij alles binnen 24 uur te kunnen bezorgen.<br><br>Koeriersdienst DHL wil het aantal ophaalpunten in Nederland in winkels, tankstations en sportclubs dit jaar nog verdubbelen, van 1250 naar 2500. Ook groeit het aantal kluizen waar consumenten hun pakketjes met aankopen bij webwinkels kunnen laten bezorgen.<br><br>Pakketkluizen zijn in opkomst. Ook PostNL heeft inmiddels elfhonderd van deze digitale ophaalpunten in gebruik. Daarbij worden pakketjes direct op de juiste plek bezorgd. Bij thuisbezorging moeten nog veel pakketten mee terug als klanten niet thuis zijn. DHL zegt dat het bedrijf inmiddels een op de tien pakketjes via een kluis laat bezorgen. De uitbreiding op de postmarkt komt juist op een moment dat PostNL in steeds lastiger vaarwater komt. DHL gaat samenwerken met Intrapost uit Den Bosch, een postbezorgingsbedrijf dat al sinds 1995 op de zakelijke markt actief is, voor onder meer gemeenten, ziekenhuizen en mkb'ers.  Juist de bezorging op de dag direct na verzending ligt bij PostNL onder vuur. Voor de zogeheten wettelijke Universele Postdienst (UPD), zo'n 6% van het totaal, vroeg het postbedrijf de mogelijkheid deze te verruimen naar 48 uur, maar dat stuitte op bezwaar in de Tweede Kamer. Voor zakelijke post is die dag extra wel ingevoerd. Ook op de pakketmarkt zitten DHL en PostNL elkaar al langer dwars. Zo won DHL recentelijk marktaandeel, doordat PostNL niet langer op zondag bezorgt. Bij zeker één grote webwinkel die deze dienst aanbiedt aan consumenten heeft dat ertoe geleid dat PostNL niet de enige bezorgdienst is die wordt ingehuurd, melden goed ingevoerde bronnen. DHL zou daarbij niet alleen de bezorging op zondag uitvoeren, maar ook een deel van de doordeweekse pakketomzet hebben overgenomen van de concurrent. Dat zou PostNL tientallen miljoenen omzet hebben gekost. DHL bevestigt dat het is gegroeid in de zondagsbezorging. <br><br>Uitbreiding van DHL komt juist nu concurrent PostNL in steeds lastiger vaarwater komt<br><br>Pagina 27: PostNL<br><br>",
2025-02-24,Maandag 24 Feb 2025,"De beurs laat Fastned links liggen, maar folders doen wonderen","De vlaggen konden donderdag uit bij Fastned. Bij de eerste obligatie-uitgifte van dit jaar haalde het Nederlandse snellaadbedrijf een recordbedrag van €36,5 mln op. Dit brengt het totaal uitstaande bedrag aan obligaties op €227 mln. Vooral particuliere beleggers trekken de portemonnee.<br><br>Het enthousiasme wordt niet gedeeld op de Amsterdamse aandelenbeurs. Daar steeg de koers van Fastned met amper 1% na het nieuws, terwijl het aandeel dit jaar al met 14% is gedaald. Vorige maand zakte de koers van Fastned hard weg, nadat de verwachtingen voor 2025 waren bijgesteld. Het bedrijf verwacht minder operationele laadstations te bouwen dan eerder aangekondigd en een laadstation levert bij nader inzien een stuk minder op dan verwacht. Toch lijkt de particuliere belegger zich daar weinig van aan te trekken. Die komt geregeld tijdens het scrollen op Instagram een advertentie tegen met de tekst: 'Investeer in groen. Investeer in Fastned'. Velen geven daar gehoor aan. Het bedrijf weet zelfs digibeten te bereiken. Vorig jaar verspreidde Fastned huis-aan-huisfolders om beleggers te verleiden tot de aankoop van obligaties, met een vaste rente van 6% en een looptijd van vijf jaar. Ter vergelijking: een 10-jarige Nederlandse staatsobligatie leverde vorig jaar zo'n 2,7% rente op. Een Poolse staatsobligatie komt al wat dichter in de buurt van de rente die Fastned belooft. In elk geval levert een obligatie van Fastned meer op dan de huidige spaarrente. Dan verschijnen de kleine lettertjes in de folder. 'Door aankoop van Fastned-obligaties loopt u een debiteurenrisico. Als gevolg hiervan kunt u uw inleg geheel of gedeeltelijk verliezen.' Standaardtaal, maar bij Fastned is de lijst met risico's wel erg lang. In de algemene voorwaarden staan ze in veertien bulletpoints opgesomd: het bedrijf kan onder andere te maken krijgen met toenemende concurrentie, stijgende energieprijzen, een moeizame markt voor elektrisch rijden, gedoe met vergunningen, lopende juridische procedures en veranderende regelgeving. Daarnaast is Fastned mogelijk 'in de toekomst niet winstgevend' en 'niet in staat om aanvullende financiering te verkrijgen om haar groeistrategie te implementeren'. Een obligatie van Fastned kopen is dus niet zonder risico. Maar mocht het bedrijf failliet gaan, dan hebben obligatiehouders voorrang op aandeelhouders als er nog wat te verdelen valt. Toch gaat het bij de particuliere beleggers niet alleen om rendement. Voor minimaal €1000 investeren ze namelijk in een duurzaam Nederlands bedrijf. Dat is leuk om mee te pronken op borrels en verjaardagen. Het zal ze op Beursplein 5 een worst wezen. Of is de folder daar nog niet op de mat gevallen?<br><br>Met een investering in Fastned kun je als particuliere belegger leuk pronken op verjaardagen<br><br>Rutger Overstegen is medewerker van Het Financieele Dagblad.<br><br>",
2025-02-24,Maandag 24 Feb 2025,De stalen zeilen uit Zeewolde op alle wereldzeeën | De stalen zeilen uit Zeewolde zijn straks op alle wereldzeeën te zien,"veertig klanten<br><br>Econowind is de pioniersfase voorbij, zegt topman Frank Nieuwenhuis. Zijn bedrijf laat zeeschepen goedkoper en schoner varen met metalen 'zeilen'. Dankzij nieuw geld en nieuwe klanten groeit de onderneming uit Zeewolde snel. Aluminium vleugels besparen 7% tot 12% brandstof en wekken internationale interesse. 'We zijn van start-up doorgegroeid naar scale-up en wereldwijd een van de spelers die echt vooroplopen.'<br><br>Pagina 12<br><br>Econowind is de pioniersfase voorbij, zegt de topman van het bedrijf dat zeeschepen goedkoper en schoner laat varen met metalen zeilen. Dankzij nieuw geld en nieuwe klanten groeit de onderneming uit Zeewolde snel.<br><br>Hans de Jongh<br><br>Zeewolde<br><br>In een opperbest humeur loopt Frank Nieuwenhuis door de nieuwe, grotere fabriekshal van Econowind. Om hem heen wordt geverfd en gepolijst aan meterslange installaties, die het midden houden tussen gedrongen vliegtuigvleugels en pijlers van een kleine windturbine. Dit zijn de aluminium 'zeilen' die zeeschepen schoner en zuiniger maken en waar de ceo van Econowind dit jaar voor het eerst winst mee denkt te maken.<br><br>Met nieuw geld en nieuwe opdrachten uit binnen- en buitenland gaat het de onderneming uit Zeewolde voor de wind. 'We zitten nu in de fase waar we van start-up zijn doorgegroeid naar scale-up', zegt Nieuwenhuis. 'Wij zijn nu wereldwijd een van de spelers die echt vooroplopen.' Hij was in 2016 een van de medeoprichters van Econowind. Een paar jaar eerder had Nieuwenhuis een ander bedrijf verkocht en hij was toe aan iets nieuws. Tijdens het zeilen ontmoette hij een toenmalige onderzoeker aan de TU Delft die hem het idee aan de hand deed om met zijn vinding - de bewuste zeilen die Nieuwenhuis vleugels noemt - aan de slag te gaan. De vleugels worden verticaal op schepen geplaatst en kunnen, bij gunstige routes en gunstige wind, brandstofbesparingen opleveren van circa 10%. Dat is, in principe, goed voor de portemonnee van reders en goed voor het klimaat.  De eerste klanten waren Nederlandse rederijen, zoals Boomsma uit Sneek en Chemship uit Capelle aan den IJssel. Beide begonnen met vleugels op een enkel schip, om te zien hoe het beviel. Het antwoord: goed. 'Het is echt wel een succes geworden', zegt ceo Niels Grotz van Chemship, dat met vijftien schepen chemicaliën vervoert tussen Noord-Amerika, Europa en het Midden-Oosten. Boomsma heeft inmiddels nieuwe, veel grotere vleugels besteld om een tweede schip zeilklaar te maken. 'Want hoe langer, hoe efficiënter', zegt directeur Johan Boomsma. Hij overweegt daarna hetzelfde te doen met acht schepen die nu in aanbouw zijn. Grotz, die met zijn eerste schip besparingen tussen de 7% en 12% realiseert, is met zijn aandeelhouders in gesprek om ook een tweede chemicaliëntanker met Econowind-vleugels uit te rusten. 'We kijken nu naar een tweede set van vier.' Inmiddels zijn niet alleen binnenlandse partijen klant. Nieuwenhuis heeft bijvoorbeeld al opdrachten binnen van een Zweedse, acht Duitse en vier Japanse reders.<br><br>Al met al maakte Econowind vorig jaar dertig vleugels en dit jaar worden het er ergens tussen de zestig en honderd. 'We hebben nu in totaal zo'n veertig verschillende klanten', zegt Nieuwenhuis. 'Dat zijn gewoon mooie dingen.' Hij wil het zo nog maar even duidelijk maken: zijn bedrijf heeft de prille beginjaren inmiddels achter zich gelaten.<br><br>Dat is mede gelukt dankzij €3 mln aan extra geld, een bedrag dat afgelopen halfjaar werd opgehaald. Twee ontwikkelingsmaatschappijen, die voor Noord-Nederland en die voor Flevoland, versterkten in september samen het eigen vermogen met €2 mln. En onlangs werd met een derde partij, Invest International - ook een overheidsorganisatie - nog eens een lening van €1 mln afgesloten. 'Dat helpt ons om de eerste echt grote vleugels van dertig meter en twee keer zo dik te gaan maken', zegt Nieuwenhuis. Ter vergelijking: die zijn dan bijna vier keer zo sterk als de grootste vleugels die Econowind nu maakt. De ambities reiken echter verder. Econowind wil de productiecapaciteit de komende jaren stapsgewijs opvoeren. Het doel is om elke werkdag een vleugel te produceren. Dat lukt alleen als er weer nieuw kapitaal wordt aangetrokken. Nieuwenhuis: 'We zijn nu een nieuwe financieringsronde aan het voorbereiden.' Bij de banken hoeft Nieuwenhuis daarvoor in elk geval niet aan te kloppen. 'Die hebben, zeg maar, de boot afgehouden.' En dat doet pijn. 'Ik had zelf wel verwacht dat de bank zou zeggen: ""Oh, jullie groeien? Dan gaan wij mee."" Maar nee, ze vinden de risico's te groot.' En helemaal onbegrijpelijk lijkt dat niet.<br><br>Chinese en Spaanse rivalen<br><br>Een schip met vleugels uitrusten loopt in de papieren. Denk aan een totaalbedrag van €1 mln. Het gros van Econowinds klanten wil dat alleen met hulp van subsidies neerleggen. Reders uit Duitsland kwamen bijvoorbeeld aan boord dankzij steun van de overheid van dat land. <br><br>Aan die situatie zal voorlopig weinig veranderen, geeft Nieuwenhuis toe. 'De komende jaren ben je nog wel erg afhankelijk van de overheid, op wat voor manier dan ook.' Het zou volgens hem helpen als de beprijzing van CO2 geografisch wordt uitgebreid. Momenteel moet alleen binnen Europese wateren betaald worden voor uitstoot van dit broeikasgas. Zodra een schip de Atlantische Oceaan over vaart, kan het straffeloos maximaal koolstofdioxide 'lozen'. Dat moet veranderen. Nieuwenhuis: 'Maar ja, dan moet je de hele wereld mee hebben.' En met Donald Trump in het Witte Huis is de kans daarop klein. 'Daar maak ik me wel zorgen over. Niet eens zozeer voor mezelf, maar wel voor het klimaat.' Waar Nieuwenhuis wel gelukkig van wordt, is - gek genoeg - de opkomst van copycats. In Spanje is een concurrent opgestaan die min of meer dezelfde vleugels maakt als Econowind. En in China is er een bedrijf dat een andere, zogenaamde rotortechniek heeft gekopieerd van het Finse Norsepower. Het systeem daarvan is zwaarder dan dat van Econowind en daardoor meer geschikt voor erg grote schepen. De Nederlandse en de Finse onderneming zitten met andere woorden niet in elkaars vaarwater. Dat geldt niet voor de rivalen uit China en Spanje. Al zit Nieuwenhuis daar niet mee. Integendeel, het naakte feit dat er concurrenten verschijnen, bewijst volgens hem alleen maar dat ook andere partijen toekomst zien in windkracht op schepen. 'Het laat zien dat steeds meer mensen geloof hebben in het systeem. En dan raken ook anderen ervan overtuigd dat het werkt. Daar word ik uiteindelijk blij van.'<br><br>Chemship bestelt grotere vleugels voor een tweede schip: 'Want hoe langer, hoe efficiënter'<br><br>Ceo Frank Nieuwenhuis<br><br>Hoe werkt het?<br><br>Geestelijk vader van de 'zeilen' van Econowind is Jacques Cousteau. De Franse oceanograaf en filmmaker was de eerste die zeilen maakte van aluminium en die eruit zagen als schoorsteenpijpen met één bolle en één taps toelopende zijkant. In die zin leken ze op dikke vleugels die min of meer hetzelfde werkten als vliegtuigvleugels en door hun verticale plaatsing zorgen voor voorwaartse kracht. Die kracht wordt, in het deels gepatenteerde ontwerp van Econowind, vergroot door gaatjes en ventilatoren in de vleugel. Met software kiezen de vleugels de juiste hoek ten opzichte van de windrichting, rekening houdend met onder meer de golfslag. <br><br>Het zou helpen als de beprijzing van CO2 geografisch wordt uitgebreid, zegt ceo Frank Nieuwenhuis<br><br>",
2025-02-24,Maandag 24 Feb 2025,De unicornhype is voorbij: start-ups komt het water tot aan de lippen,"Zombie-unicorn<br><br>Unicorns kampen met waardeverlies door stijgende rentes en opdrogende financiering.<br><br>De miljardenbubbel van start-ups loopt leeg. Meer dan $1000 mrd zit vast in bedrijven met een steeds twijfelachtiger toekomst.<br><br>Je zou het bijna vergeten, maar ooit had je in Silicon Valley opwindende start-ups waar iedereen het over had, totdat de technologiewereld volledig geobsedeerd raakte door AI.<br><br>Tijdens de piek van de techboom in het coronatijdperk, in 2021, waren er meer dan duizend met durfkapitaal gefinancierde start-ups met een waardering van meer dan $1 mrd. Het waren bedrijven als Impossible Foods (fabrikant van namaakvlees), Thumbtack (een onlinemarktplaats voor consumenten en allerhande klusbedrijven) en Masterclass (onlinecursussen). Toen kwam de ommekeer, als gevolg van rentestijgingen, een langzaam opdrogende IPO-markt en het idee dat een start-up die niet met AI bezig was hopeloos achterliep. De grote afrekening die er al jaren aan zat te komen, begint pijnlijk voelbaar te worden. In 2021 werden ruim 350 bedrijven op $1 mrd gewaardeerd, waarmee ze de status van 'unicorn' kregen. Sindsdien zijn slechts zes daarvan naar de beurs gegaan, zegt Ilya Strebulaev, hoogleraar aan de Stanford Graduate School of Business. Van vier andere liep de beursgang via een spac en nog eens tien zijn overgenomen, een flink aantal voor minder dan $1 mrd. Maar andere gingen kopje-onder, zoals Bowery Farming (verticale landbouw) en Forward Health (AI in de gezondheidszorg). Onlinetransportmakelaar Convoy, in 2022 nog gewaardeerd op $3,8 mrd, sloot in 2023 zijn deuren. De bezittingen werden voor een afbraakprijs opgekocht door start-up Flexport (logistiek en management van leveringsketens).<br><br>Sommige start-ups hebben het gevoel 'alsof het tapijt onder hun voeten is weggetrokken', zegt Sam Angus, partner bij advocatenkantoor Fenwick & West. 'De financieringsrealiteit is compleet anders geworden.'<br><br>Welkom in het tijdperk van de zombie-unicorn: met durfkapitaal gefinancierde unicorns die nog wachten op een beursgang of een overname. Daarvan zijn er nu een recordaantal van zo'n 1200, aldus marktonderzoeker CB Insights. Start-ups die in het verleden veel geld ophaalden, beginnen drastische maatregelen te nemen, vooral als ze al wat langer bestaan, want zij hebben doorgaans meer geld nodig. Maar investeerders die voorheen bedrijven financierden met een waardering van boven de $1 mrd zijn kieskeuriger geworden. Sommige start-ups kunnen een bankroet alleen afwenden door ongunstige financieringsvoorwaarden te accepteren of zich te verkopen tegen een veel lagere waarde.<br><br>Renteverhogingen op rij <br><br>De markt voor de financiering van start-ups begon in 2022 onder andere te verpieteren toen de Federal Reserve na een periode van historisch goedkoop geld de rente zeven keer op rij verhoogde. Dat leidde tot een golf van kostenbesparingen en ontslagen die in het eerste kwartaal van 2023 zijn hoogtepunt bereikte, aldus dataprovider Statista.<br><br>Sommige bedrijven die eerst alleen maar bezig waren met zo snel mogelijk groeien, vonden op korte termijn winst maken opeens belangrijk, om minder afhankelijk te zijn van durfkapitaal. Maar veel start-ups bekommerden zich de eerste jaren helemaal niet om winstgevendheid, omdat ze ervan uitgingen dat hun waardering zou blijven stijgen en financiering makkelijk zou blijven. Voor veel daarvan gaat die vlieger niet meer op. Nog geen 30% van alle in 2021 opgerichte start-ups heeft de afgelopen drie jaar financiering binnengehaald, aldus de fintech Carta die veel met start-ups werkt. Daarvan was bijna de helft gedwongen tot een zogeheten down round, waarbij investeerders een bedrijf lager waarderen dan voorheen. Cameo, waarmee je een persoonlijke videoboodschap van je favoriete beroemdheid kan kopen, werd ooit gewaardeerd op $1 mrd, maar moest vorig jaar een 90% lagere waardering accepteren. Fintech Ramp moest sinds 2022 twee financieringsrondes houden tegen een lagere waardering dan de $8 mrd van drie jaar geleden. In het beste geval halen start-ups met een down round toch genoeg geld op om overeind te blijven. Zo werd ServiceTitan, leverancier van CRM-software, tijdens een financieringsronde in 2022 lager gewaardeerd, maar toen het in 2024 naar de beurs ging, schoot de koers omhoog. De beurswaarde is nu $9,4 mrd, vergelijkbaar met de $9,5 mrd uit 2021. Maar ontslagen en down rounds kunnen ook een vicieuze cirkel inluiden. Start-ups lokken investeerders doorgaans met verhalen over hun momentum, maar dat wordt lastiger als ze noodgedwongen hun ambitie inruilen voor financiële discipline. Voor werknemers is het grote voordeel van werken bij een start-up dat ze aandelen kunnen krijgen in een kansrijk bedrijf. Maar als de waarde daarvan begint te dalen, pakken medewerkers die andere mogelijkheden hebben vaak hun biezen. Start-ups passen zich op allerlei manieren aan. Financieel redelijk gezonde bedrijven kunnen bij nieuwe financiering kiezen voor een flat round, een financieringsronde tegen min of meer dezelfde voorwaarden en dezelfde waardering als de vorige. In de huidige moeilijke financieringsmarkt geldt een geslaagde flat round inmiddels als een succes. Andere start-ups moeten financieringsdeals accepteren tegen ongunstige voorwaarden die veel verder gaan dan een lagere waardering, zoals verandering van de eigendomsstructuur. Daarbij worden zittende investeerders voor het blok gezet: opnieuw investeren of hun belang als mede-eigenaar helemaal kwijtraken. Met dergelijke pay-to-playconstructies maak je natuurlijk geen vrienden bij je investeerders. Ryan Breslow, medeoprichter van de betalingsstart-up Bolt, probeerde het vorig jaar, maar werd teruggefloten door grote aandeelhouders.<br><br>een derde van de waarde <br><br>Opnieuw geld steken in een bedrijf met twijfelachtige vooruitzichten pakt natuurlijk vaak verkeerd uit. De digitale apotheek Truepill werd na een pay-to-playronde uiteindelijk overgenomen, maar voor slechts ongeveer een derde van de waarde in 2021.<br><br>Sommige investeerders zien een financieringsronde tegen ongunstige voorwaarden als het sein om helemaal af te haken. 'Als het bedrijf dat heeft meegemaakt, is het waarschijnlijk sowieso ten dode opgeschreven', zegt Jeff Clavier, managing partner van durfinvesteerder Uncork Capital. Investeerders met diepe zakken, zoals private-equityfondsen, kopen soms voorzichtig groeiende start-ups, maar dan is de waardering 'niet meer dezelfde die investeerders in 2021 gaven', zegt Chelsea Stoner, partner bij Battery Ventures, dat start-ups overneemt of erin investeert. De laatste optimisten hopen misschien op een nieuwe opleving van techenthousiasme. Of ze hopen dat in het nieuwe Trumptijdperk met een overheid zonder Lina Khan, de voorzitter van de Federal Trade Commission die de marktmacht van techreuzen wilde aanpakken, de zon weer gaat schijnen boven de IPO- en overnamemarkten. Greg Martin, de directeur van Archer Venture Capital, denkt echter dat veel unicorns alleen nog kunnen hopen op een - tamelijk onwaarschijnlijke - nieuwe investeringsgekte. 'Tenzij we weer een irrationeel waarderingsklimaat krijgen door rentes van 0%, zoals tijdens corona', zegt hij, zullen veel van deze zombie-unicorns 'op het kerkhof eindigen'.<br><br>Tekst: Bloomberg/Vertaling: Hans Scholten<br><br>illustratie: Istock/FD studio<br><br>",
2025-02-24,Maandag 24 Feb 2025,Durf erfbelasting tegen het licht te houden,"Een reeks kabinetten heeft verzuimd de aannames te actualiseren die de fiscus gebruikt om de schenk- en erfbelasting te berekenen. Uit onderzoek van adviesorganisatie Deloitte volgt dat erfgenamen van grote en zeer grote vermogens hier garen bij hebben gesponnen, terwijl de ontvangers van kleine en middelgrote nalatenschappen erbij ingeschoten zijn.<br><br>Herstel van dit verzuim duldt geen uitstel. De onderzoeksuitkomsten roepen echter ook om een fundamentelere heroverweging van de successiewet. Zeker in het licht van de miljarden die de babyboomers nalaten.  De Nederlandse fiscus gebruikt bij de berekening van het bedrag waarover schenk- en erfbelasting wordt opgelegd aannames ten aanzien van rente en levensverwachting die sinds 1979 ongewijzigd zijn. Gebruik van dergelijke forfaits is onvermijdelijk om kostenefficiënt belasting te kunnen heffen. Maar dan mogen die niet te veel afwijken van de werkelijkheid. Met een rekenrente van 6% is dat duidelijk wel het geval. Het onderzoek van Deloitte laat zien waar dit toe leidt. De belastinggrondslag voor een erfenis van €3,75 mln gaat bij 6% rente met €2 mln omlaag. Bij een meer realistische rente zou dat nog geen miljoen zijn geweest. Daarentegen bedraagt de belasting over een nalatenschap van €1 mln volgens de huidige berekening ruim €75.000, terwijl die met de actuele rente iets boven de €52.000 uitkomt. De onderzoekers leggen terecht nog eens uit dat de vaak verguisde successierechten aansluiten bij het uitgangspunt dat directe belastingen worden geheven op basis van draagkracht; schenkingen en erfenissen verhogen die draagkracht voor de ontvangers. Maar daarbij past niet dat grote nalatenschappen naar rato minder worden belast dan kleine erfenissen. Daarom moet het kabinet de rekenrente snel actualiseren. Dit biedt echter geen oplossing voor het al vaker gesignaleerde en ook uit deze recente studie naar voren komende probleem dat erflaters met grote vermogens meer kans zien om de belastinggrondslag voor hun nalatenschap te verkleinen dan minder vermogenden, al is het maar omdat zij zich dure adviezen kunnen veroorloven en daaraan vervolg kunnen geven. Het lijkt een heidens karwei om deze grondslaguitholling via het veelvormige erfrecht te bestrijden. Dat is een argument om het belastingtarief voor erfenissen vanaf een aantal miljoenen euro's te verhogen, om met de opbrengst daarvan andere belastingen te verlagen.  <br><br>Actualiseer snel de rekenrente: grote nalatenschappen worden minder belast dan kleine erfenissen<br><br>",
2025-02-24,Maandag 24 Feb 2025,EU-export verwacht klap van €28 mrd,"De eerste golf van invoerheffingen op staal en aluminium die de Amerikaanse president, Donald Trump, heeft aangekondigd, kan de Europese Unie naar verwachting zo'n €28 mrd aan exportwaarde kosten. Dat melden ingewijden aan persbureau Bloomberg. Ze benadrukken dat het om een eerste schatting gaat.<br><br>Trump kondigde de invoerheffingen van 25% op Europees staal en aluminium eerder deze maand aan. Zij moeten op 12 maart ingaan en zouden ook gelden voor afgeleide producten uit staal en aluminium. Dat laatste leidt er volgens de EU toe dat de hoeveelheid goederen die straks geraakt wordt, vier keer zo groot is als de hoeveelheid goederen die geraakt werd tijdens Trumps eerste termijn. Toen had hij het ook gemunt op de Europese metaalsector. <br><br>",
2025-02-24,Maandag 24 Feb 2025,Eerst aan je eigen portemonnee denken,"Mijn carrière als belegger was kort en onsuccesvol. Hij begon in wat we met de kennis van nu de grote financiële crisis noemen, in 2007. Ik werkte als financieel journalist bij een inmiddels ter ziele gegane gratis krant en zag de beurskoersen van de grootbanken ABN Amro en Fortis gehalveerd raken. Ik had nog nooit belegd, terwijl ik uiteraard wist dat je dan rendement laat liggen. Ik schreef dat soort dingen namelijk in de krant.<br><br>Het aandeel Fortis ging binnen een half jaar van meer dan €30 naar minder dan €15. Nederlandse banken gingen nooit failliet, die koers kon bijna niet lager: dit was mijn kans. Ik kocht voor een paar duizend euro aandelen ABN Amro en Fortis, ongeveer half om half. Aan mijn vrouw, die niet per se fan was van mijn nieuwe hobby, beloofde ik plechtig nooit meer in individuele aandelen te beleggen als ik aan het eind van 2008 geen hoger jaarrendement zou hebben behaald dan de paar procent op haar spaarrekening.  De rest van het verhaal is bekend. De desbetreffende banken werden gered door de staat, aandeelhouders bleven met lege handen achter. Ik geloof dat ik jaren later nog ergens had kunnen intekenen voor een schadevergoeding van een paar tientjes. Die moeite heb ik me bespaard. Mensen om mij heen belegden na de crisis weer gretig. Ik gunde het ze van harte, als vrienden praatten over hun Appletjes die zo lekker liepen. Ik hield het braaf bij beleggingsfondsen en indextrackers. Ik was geen stockpicker en zou het ook nooit worden. Dacht ik.  Tot afgelopen week. We zaten met vrienden, hun koters en die van ons aan tafel, toen de vrouw van het bevriende stel me aanstootte. 'Die aandelen ASML, dat was een goede tip van jou.' Pardon? Bleek ze op mijn aanraden zo rond 2008, 2009 een pakket ASML-aandelen te hebben gekocht. Voor minder dan €16 per stuk. Voor de goede orde: die zijn nu €714 waard en haar pakket vormt inmiddels een aardige aanvulling op haar ondernemerspensioen. Ze vertelde me dat ze in die tijd wel meer slimme aandelentips van me had gekregen. 'Even kijken, misschien kan ik je mailtje nog vinden ... Nee, jammer.' Dus terwijl ik zogenaamd veilige bankaandelen kocht voor mezelf, adviseerde ik haar het 'risicovolle' techaandeel ASML te kopen. Het zal wel iets met verliesaversie te maken hebben: het verschijnsel dat persoonlijk financieel verlies veel harder aankomt dan winst. Dat ik daarom een aandeel dat ik zelf te spannend vond wel aan een vriendin adviseerde. Interessant, al heb ik zelf verder niet veel aan deze praktijkles. Ik mag van mijn werkgever geen individuele aandelen kopen en ben inmiddels blij met m'n trackers. Maar u kunt er wellicht uw voordeel mee doen. Mocht u nog eens een beleggingstip voor een vriend of familie in gedachten hebben, denk dan ook even aan uw eigen portemonnee.<br><br>Verliesaversie: een aandeel dat ik zelf te spannend vond, wel aan een vriendin adviseren<br><br>Mathijs Rotteveel is redacteur financiële markten van Het Financieele Dagblad.<br><br>",
2025-02-24,Maandag 24 Feb 2025,Geen hulp,"Waarom moest 'ontwikkelingssamenwerking' zo nodig 'ontwikkelingshulp' worden? In het Regeerprogramma staat geen uitleg. En in de praktijk blijkt het nergens op te slaan. Nederland wil juist géén hulp geven aan ontwikkelingslanden. Nee, we willen er alleen aan verdienen. Ontwikkelingsegoïsme zou een betere naam zijn voor de portefeuille van PVV-minister Reinette Klever.<br><br>'Het kabinet stelt het Nederlandse belang centraal in ontwikkelingshulp', staat het sinds kort op de website van de Rijksoverheid. Niet ontwikkelingslanden, niet de allerarmsten van de wereld, niet de kinderen zonder toegang tot schoon drinkwater, scholing en gezondheidszorg, maar ons eigen belang staat centraal. Dat kun je geen hulp noemen. In een brief aan de Kamer legt Klever uit dat Nederland een handelsland is en dat we daarom in groeimarkten als Afrika moeten investeren. Het gaat om 'kansen voor onze bedrijven' en hun 'marktpositie in opkomende markten'. De term 'bedrijfsleven' komt vaker voor in haar brief dan de term 'gezondheidszorg'. Noem mij ouderwets, maar ik vind dat cynisch en amoreel.<br><br>Mathijs Bouman is journalist en macro-econoom.<br><br>",
2025-02-24,Maandag 24 Feb 2025,Goede adviezen maken nog geen veilige werkvloer,"Legio signalen<br><br>Een jaar na het rapport van commissie-Van Rijn lijkt nog niet veel veranderd, blijkt uit berichten over ongewenst gedrag in de zorg, bij de overheid en FNV. Leidinggevenden moeten meer actie ondernemen.<br><br>Er zijn van die berichten die elk jaar lijken terug te komen zonder dat er wezenlijk iets verandert. Dat geldt bijvoorbeeld voor de berichtgeving over de werkomstandigheden van jonge artsen. Vorige week publiceerde belangenvereniging De Jonge Specialist de uitkomsten van een enquête naar gezond en veilig werken. Die laten zien dat maar liefst een derde van de jonge artsen ongewenst gedrag ervaart. Aanstichters daarvan zijn zowel patiënten en bezoekers als collega's en leidinggevenden. Ruim 40% van de ondervraagden zegt soms tot regelmatig onjuiste bejegening door een supervisor te ervaren en bijna de helft zegt te maken te hebben met seksistische opmerkingen.  Schokkende cijfers.<br><br>Toch lijkt het rapport relatief weinig ophef te veroorzaken. Dat jonge artsen regelmatig worden gekleineerd zijn we blijkbaar gewoon gaan vinden. Dat is het natuurlijk niet. Ruim een kwart van de jonge artsen heeft volgens De Jonge Specialist burn-outgerelateerde klachten en meer dan 20% zegt serieus te overwegen om te stoppen met de opleiding tot arts. De aanhoudende signalen over het werkklimaat waren voor zorgvereniging VvAA reden om de campagne #vaniknaarwij te starten om zorgverleners bewust te maken van wat zij zelf kunnen doen om weer zin in de zorg te krijgen en mensen te behouden voor de zorg. Een mooi streven, maar mij bekroop toch het gevoel dat de belangenvereniging hiermee - zoals de Engelsen dat zeggen - onder de verkeerde boom staat te blaffen. Precies een jaar geleden publiceerde de commissie-Van Rijn het rapport 'Niets gehoord, niets gezien, niets gedaan' over ongewenst gedrag bij de publieke omroep. De commissie concludeert dat een onveilige werkomgeving niet alleen ontstaat door ongewenst gedrag van collega's, maar ook door een omgeving die toekijkt, een leidinggevende die het toelaat, een werkgever die niet ingrijpt en toezicht dat faalt. De ondertitel van het rapport luidt veelzeggend 'de zoekgemaakte verantwoordelijkheid'. Want precies daar wringt de schoen. Natuurlijk moeten collega's doen wat ze kunnen. Maar de verantwoordelijkheid voor een veilige werkomgeving ligt primair bij bestuurders en leidinggevenden. Dat geldt voor elke organisatie.<br><br>Uitwassen van ongewenst gedrag op de werkvloer ontstaan in de regel niet als donderslag bij heldere hemel. Aan het barsten van de bom zijn vaak legio signalen voorafgegaan, signalen die door bestuur en management hadden kunnen worden aangegrepen om op te treden. Maar te vaak worden signalen gezien als incident of treedt men niet op omdat niet duidelijk zou zijn wat er precies is gebeurd. Of erger nog: bestuurders zijn zelf aan het gedrag gewend geraakt of schrikken terug voor het gedoe dat het geeft om de verantwoordelijken aan te spreken.<br><br>Er is dus het nodige te verbeteren bij het omgaan met signalen, maar ook hier geldt: voorkomen is beter dan genezen. Elke organisatie heeft zo zijn eigen kwetsbaarheden. Wie die risico's begrijpt, kan veel leed voorkomen.  De commissie wijst er bijvoorbeeld op dat waar onduidelijk is waarop mensen precies beoordeeld worden, willekeur en machtsmisbruik op de loer liggen. Niemand staat te trappelen om een schreeuwende leidinggevende tegen te spreken en al helemaal niet als die ook beslist of je volgende maand nog een baan hebt. Maar ook andere situaties kunnen leiden tot ongewenst gedrag. Organisaties met teams waarvan de vaste kern door de jaren heen nauwelijks verandert, moeten alert zijn. Zo'n team ontwikkelt zijn eigen normen. Begin dit jaar verscheen een onderzoek naar discriminatie en intimidatie bij de Utrechtse gemeentereiniging. De onderzoekers schrijven hoe binnen teams de overtuiging bestaat dat een harde manier van met elkaar omgaan laat zien dat je vrienden bent. Anderen spreken zich niet uit, uit angst om buiten de groep te vallen. Voor groepen die onder soms gevaarlijke omstandigheden op elkaar moeten kunnen vertrouwen, zoals binnen de politie of het gevangeniswezen, geldt ook dat ze snel geneigd zijn de rijen te sluiten. Met het risico dat je uitspreken over het gedrag van de ander wordt gezien als klikken. Alleen al in de afgelopen maand waren er berichten over ongewenst gedrag in de zorg, bij de politie, het ministerie van Infrastructuur en Waterstaat, vakbond FNV en de gemeente Utrecht. De verantwoordelijkheid voor een veilige werkomgeving is dus lang niet overal teruggevonden. Terwijl aan hulpmiddelen geen gebrek is. Regeringscommissaris Mariëtte Hamer publiceerde een handreiking die elke organisatie kan toepassen om het eigen risico op ongewenst gedrag te begrijpen. Dus geen excuus meer om niets te doen. Maar het aanpakken van ongewenst gedrag is geen papieren exercitie. Het vraagt lef om de succesvolle chirurg met de grote mond en de op het oog immens populaire voorman van de gemeentereiniging aan te spreken. Wie dat lef toont, beloont niet alleen zijn medewerkers met een veilige werkomgeving maar ook zichzelf met werknemers die zich meer verbonden voelen met de organisatie en beter werk leveren. Genoeg redenen dus om in actie te komen.<br><br>Vaak worden signalen van ongewenst gedrag gezien als incident en treedt de leidinggevende niet op<br><br>Femke de Vries adviseert over gedrag en risicomanagement. Ze is bijzonder hoogleraar toezicht aan Rijksuniversiteit Groningen en toezichthouder in de financiële sector, bij onder meer ABN Amro en BNG Bank.<br><br>",
2025-02-24,Maandag 24 Feb 2025,Kankerzorg goed voor groeiend deel zorguitgaven | Nieuwe medicijnen leiden tot toename kosten kankerzorg,"Nieuwe dure medicijnen doen de kosten van de zorg voor kankerpatiënten toenemen. En niet zozeer de vergrijzing, concluderen onderzoekers van het Integraal Kankercentrum Nederland en het RIVM. De overlevingskansen na de diagnose kanker is flink toegenomen. Kankerzorg beslaat een steeds groter deel van de totale zorguitgaven: 1,4% in 2003 en 3,8% in 2019. Er dreigt verdringing van andere vormen van zorg, waarschuwen de onderzoekers.<br><br>Pagina 8<br><br>Maarten van Poll en Thieu Vaessen<br><br>Amsterdam<br><br>De uitgaven aan kankerzorg groeien veel harder dan de aantallen patiënten. Vergrijzing is een veel minder belangrijke factor bij de stijgende kosten dan vaak wordt aangenomen, concluderen onderzoekers van het Integraal Kankercentrum Nederland (IKNL) en het RIVM.<br><br>Veranderingen in het 'behandellandschap', zoals de introductie van nieuwe geneesmiddelen en bevolkingsonderzoeken, hebben een groter effect op de kosten. De stijging is het sterkst bij jongere patiënten, die vaker een intensieve behandeling krijgen.<br><br>In het onderzoek van het IKNL en het RIVM steeg het aantal nieuwe diagnoses voor zeven kankersoorten in de onderzochte periode (2003 tot 2019) met 45%, van 47.000 naar 68.000. De uitgaven aan preventie en zorg gingen in die jaren, gecorrigeerd voor inflatie, van €771 mln naar €3,7 mrd. Per patiënt betekent dat bijna een verviervoudiging. Hoofdauteur Chantal Pereira is 'gedeeltelijk' verbaasd over de resultaten. Die zijn verkregen door datasets uit verschillende bronnen te combineren en analyseren. 'Ik had wel verwacht dat er verschil zou zijn tussen de toename van de incidentie (het aantal personen dat kanker kreeg, red.) en de kostenstijging. Maar niet in deze mate.'  Je hoort vaak zeggen dat het aantal patiënten de toename verklaart', zegt Pereira. 'Hier laten we echt wel zien dat dat niet helemaal klopt. Het zit hem vooral in de introductie van nieuwe, vaak dure geneesmiddelen.' De onderzoeker denkt dat de tot 2019 waargenomen trend ook in de jaren daarna doorzet. Cijfers op de website van IKNL laten zien dat bijvoorbeeld de uitgaven aan dure geneesmiddelen voor niet-kleincellige longkanker tussen 2018 en 2022 ruimschoots verdubbelden. De studie kijkt niet naar wat innovaties in de zorg (onder meer nieuwe medicijnen, betere diagnostiek en vroegere opsporing) aan gezondheidswinst opleveren. Uit cijfers van de Nederlandse Kankerregistratie blijkt dat de 'overleving' bij veel kankersoorten flink is toegenomen. Dat is bij longkanker en multipel myeloom, een vorm van beenmergkanker die ook bekend is als de ziekte van Kahler, vooral te danken aan vooruitgang op het gebied van immuuntherapie. Dat doet niets af aan het feit dat kankerzorg een steeds groter deel van de totale zorguitgaven beslaat: van 1,4% in 2003 naar 3,8% in 2019, volgens een definitie van het RIVM. En dus dreigt er verdringing van andere vormen van zorg, waarschuwen de onderzoekers. 'Dat maakt de discussie over deze zorguitgaven zo complex', zegt Pereira, die inmiddels bij het Maastricht UMC+ werkt. 'Aan de ene kant zijn we natuurlijk blij dat er behandelingen ontstaan waarmee we successen boeken. Tegelijkertijd heb ik bijvoorbeeld in de palliatieve zorg gezien hoe moeilijk het is om dit op te schalen terwijl we rustig geld uit blijven geven aan behandelen.' Het beeld is niet bij alle onderzochte kankersoorten hetzelfde. Zo zijn de bestedingen het hardst gegroeid bij multipel myeloom en leukemie. Voor beide aandoeningen zijn in de onderzochte periode nieuwe medicijnen op de markt gekomen. Bij borstkanker, baarmoederhalskanker en darmkanker spelen de kosten van preventie (in de vorm van bevolkingsonderzoeken) juist een belangrijke rol. Het is belangrijk om bij discussies over schaarse middelen 'het totale behandellandschap onder de loep te nemen', zegt Pereira. 'Dat zijn lastige ethisch-maatschappelijke afwegingen. Want het liefst wil je zowel preventie als behandeling. En hebben we ook genoeg over voor kwaliteit van leven?'<br><br>De discussie over zorguitgaven is complex: behandelen kan andere uitgaven aan zorg verdringen<br><br>",
2025-02-24,Maandag 24 Feb 2025,NGO's kloppen aan bij filantropen en bedrijven voor geld | Ontwikkelingsorganisaties zoeken heil bij familiefondsen en filantropen,"PVV-minister Reinette Klever van Ontwikkelingshulp en Internationale Handel snoeit flink in de hulp aan onderwijs, klimaat, vrouwenrechten en gendergelijkheid in ontwikkelingslanden. Ze wil alleen projecten ondersteunen als Nederland zelf er iets aan heeft, in het kader van handel, veiligheid of migratie. Ngo's (niet-gouvernementele organisaties) moeten nu snel op zoek naar andere financiering, blijkt uit een rondgang door het FD.<br><br>Pagina 22<br><br>Arjan Veering<br><br>Amsterdam<br><br>Nu overheden rigoureus de geldkraan dichtdraaien, moeten ontwikkelingsorganisaties op zoek naar alternatieve geldbronnen. Zij wenden zich nadrukkelijk tot bedrijven, familiefondsen en filantropen.<br><br>PVV-minister Reinette Klever van Ontwikkelingshulp en Internationale Handel snoeit flink in de hulp aan onderwijs, klimaat, vrouwenrechten en gendergelijkheid in ontwikkelingslanden. Ze wil alleen projecten ondersteunen als Nederland zelf er iets aan heeft, in het kader van handel, veiligheid of migratie. Ngo's (niet-gouvernementele organisaties) moeten op zoek naar andere financiering, blijkt uit een rondgang van het FD. <br><br>Dat zal niet meevallen, want Nederland schroeft niet als enige zijn ontwikkelingsbijdragen terug. Ook de Britten, Fransen, Belgen, Zwitsers, Zweden en naar verwachting Duitsers korten hun budgetten. In de Verenigde Staten sloot de regering van president Donald Trump abrupt het agentschap USAID, waardoor een groot deel van internationale ontwikkelings- en hulpfondsen direct is opgedroogd.  'De vijver wordt kleiner en meer instellingen vissen erin', zegt directeur Pepijn Gerrits van Oxfam Novib, een van de grote Nederlandse ontwikkelingsorganisaties. Hij voorspelt dat de strijd om geld nog heviger zal worden. Oxfam Novib is zelf voor zo'n 25% afhankelijk van het ministerie van Ontwikkelingshulp en Internationale Handel; de rest haalt de organisatie op bij internationale fondsen en van donateurs en private instellingen. Oxfam Novib heeft al langer de strategie om zich meer op het brede publiek te richten, zegt Gerrits. 'Daar halen we een substantieel deel vandaan.' Ook kijkt de organisatie nadrukkelijker naar de private sector, zoals filantropische instellingen, familiefondsen en het bedrijfsleven. In Nederland is de Postcodeloterij een van de grote private donoren, maar ook bedrijven en fondsen van vermogende families ondersteunen ontwikkelingsorganisaties. Een bekend voorbeeld is de Ikea Foundation, die volgens de eigen website €2 mrd heeft gestoken in armoedebestrijding en klimaat. Internationaal zijn er grote filantropische fondsen als de Bill & Melinda Gates Foundation en de Open Society Foundations van George Soros. De verwachting is dat private fondsen bedolven zullen worden onder aanvragen.  Terre des Hommes is vorig jaar al begonnen met het aanpassen van haar fondsenwerving, zegt directeur Julie Verhaar. De kinderrechtenorganisatie steunt voor een belangrijk deel op particuliere donateurs en haalt inkomsten verder uit haar veertig tweedehandswinkels. Het is volgens Verhaar inmiddels 'alle hens aan dek'. Ze hoort dat particuliere fondsen achter de schermen al kijken wat ze kunnen doen. 'We richten ons zeker actief op trusts, familiestichtingen en bedrijfsfondsen. Ook legaten en erfenissen kunnen belangrijk zijn, al zijn die vaker bijvoorbeeld op medische doelen gericht.' Directeur Karin van Boxtel van milieu- en mensenrechtenorganisatie Both Ends pleit ervoor meer samen op te trekken in fondsenwerving. 'We hebben voor sommige projecten nu al allianties met Nederlandse of buitenlandse ngo's, waarin we gezamenlijk donoren benaderen. Ook bij financiering sta je samen sterker als je met één stem spreekt.' Ze verwacht een groeiende rol van private donoren, maar waarschuwt dat 'filantropie echt niet alle gaten kan dichtlopen'.  War Child schrijft in een reactie aan het FD dat er een gat van miljoenen euro's per jaar ontstaat dat niet zomaar met andere financiering gedicht kan worden. De organisatie snijdt niet in lopende projecten, maar ziet dat ze straks in crisisgebieden niet meer dezelfde hulp kan bieden, zoals psychosociale steun, onderwijs of bescherming van kinderen.  Terre des Hommes verwacht dat projecten per 2026 onder druk komen te staan, zoals een programma voor meisjes- en vrouwenrechten. 'Het is zuur, omdat je jaren hebt geïnvesteerd en opgebouwd. Je ziet resultaat en dan zou alles nu wegvallen', zegt directeur Verhaar.  Both Ends-directeur Van Boxtel denkt dat het voorgenomen beleid ook voor Nederland zelf niet goed uitpakt. 'We waren altijd goed in langdurige relaties met landen, zowel in handel als in ontwikkelingssamenwerking. Er ontstaat een vacuüm waarin landen als Rusland en China springen, landen die stelselmatig weinig omkijken naar leefomgeving en de lokale gemeenschap.'<br><br>'Landen als Rusland en China kijken stelselmatig weinig om naar de lokale gemeenschap'<br><br>",
2025-02-24,Maandag 24 Feb 2025,Oostenrijk probeert centrumregering,"Oostenrijk wil weer proberen een centrumregering te vormen, zonder radicaal-rechts. Het zou gaan om een coalitie tussen de christendemocratische ÖVP, de liberale Neos en de sociaaldemocratische SPÖ, melden Oostenrijkse media.<br><br>De partijleiders brachten zaterdag een bezoek aan de Oostenrijkse president, Alexander Van der Bellen om hem bij te praten over hun plannen. De partijen gaven na afloop geen details over hun besprekingen of een mogelijk tijdschema. Oostenrijk onderhandelt al maanden over het vormen van een nieuwe regering. Afgelopen september werden de parlementsverkiezingen gewonnen door de radicaal-rechtse FPÖ, met bijna 29% van de stemmen. Eerder mislukte al eens een coalitieoverleg tussen ÖVP, Neos en SPÖ.<br><br>",
2025-02-24,Maandag 24 Feb 2025,Overnamebedragen van mkb-bedrijven lopen verder uiteen,"Verschil overnamebedragen meer dan 20% groter geworden<br><br>Grote bedrijven zijn prooi van investeringsmaatschappijen<br><br>Richard Smit<br><br>Amsterdam<br><br>De waarderingen van kleine en grote mkb-bedrijven lopen steeds verder uiteen. Het verschil in overnameprijzen is de afgelopen zes maanden ruim 20% groter geworden, blijkt uit nieuwe cijfers over de Nederlandse bedrijfsovernamemarkt. Voor een bedrijf met een brutojaarwinst van €200.000 werd in de tweede helft van 2024 gemiddeld 3,7 keer de jaarwinst betaald. Dat blijkt uit de Overname Barometer die overnameplatforms Brookz en Dealsuite vandaag publiceren. Voor een bedrijf met een brutowinst van €5 mln werd zes keer de jaarwinst neergeteld.<br><br>Kopers zien meer risico bij de acquisitie van kleinere bedrijven en dat drukt de prijzen. 'Grotere bedrijven, vanaf €1 mln brutowinst, worden vooral gekocht door investeringsmaatschappijen en strategische kopers', zegt Peter Rikhof van Brookz. 'Die hebben nog steeds veel geld op de plank liggen, dat moet aan het werk worden gezet.' Aandeelhouders en participanten in investeringsfondsen willen rendement zien. 'Dat zorgt voor investeringsdruk, waardoor kopende partijen bereid zijn een stevige prijs te betalen voor hun acquisities', zegt Rikhof. 'Niets doen is uiteindelijk geen optie.' Na een turbulente periode met hoge rentes en inflatie is de weg omhoog in de Nederlandse overnamemarkt in de eerste helft van 2024 ingezet. Het herstel zette daarna door. De gemiddelde verkoopprijs van een mkb-bedrijf, met omzetten die variëren van €0,5 mln tot €50 mln, liep op naar 4,9 keer de brutowinst en het aantal verkooptransacties steeg met 4%. Ondanks de stijging in het aantal bedrijfsverkopen werden ook de nodige verkooptrajecten voortijdig afgebroken. In de afgelopen zes maanden werd een op de vijf verkooptrajecten tijdelijk stopgezet of definitief afgeblazen. Verkoop mislukte meestal door onrealistische prijsverwachtingen van de verkoper. Die rekent zich vaak ten onrechte rijk. In de praktijk wordt geprobeerd dat probleem op te lossen door een deel van de overnameprijs afhankelijk te maken van toekomstige resultaten, zegt Floyd Plettenberg van Dealsuite, een Europees platform voor overnamespecialisten. 'Maar dat leidt achteraf tot discussies en mogelijk zelfs een gevecht in de rechtszaal, een serieus risico dat door veel ondernemers onvoldoende wordt onderkend.'  Niet zo lang geleden werd de overnamemarkt bemoeilijkt door de hoge inflatie, de opgelopen rente, oorlogsdreigingen en financieringsproblemen. Bijna de helft (48%) van de geplande verkopen door private equity werd in 2024 uitgesteld of ketste af, inventariseerden Brookz en Dealsuite eind vorig jaar onder overnameadvieskantoren. Het afgelopen halfjaar vond de grootste stijging in het aantal transacties plaats in de industrie en productie, terwijl in de sectoren zakelijke dienstverlening en bouw juist minder bedrijven van eigenaar wisselden. De prijzen (uitgedrukt in het aantal keren dat de brutowinst wordt betaald) gingen afgelopen jaar weer iets omhoog. In de detailhandel zakten de prijzen juist verder in.  Vergeleken met landen als Duitsland, het Verenigd Koninkrijk en Frankrijk zijn Nederlandse bedrijven goedkoop. Voor een deel komt dat doordat ze kleinere omzetten hebben. Voor een ander deel doordat Nederlandse banken minder scheutig zijn met het verschaffen van overnamefinanciering. De vooruitzichten voor de overnamemarkt voor dit jaar zijn positief. De overgrote meerderheid van de ondervraagde overname­adviseurs is optimistisch over de komende zes maanden. <br><br>Kopers zien meer risico bij de acquisitie van kleine bedrijven en dat drukt de prijzen<br><br>",
2025-02-24,Maandag 24 Feb 2025,Pauzeknop tegen vijandige overnames wordt niet gebruikt,"Wettelijke bedenktijd bij vijandige overnames sinds 2021<br><br>De pauzeknop is echter nog niet gebruikt, toont evaluatie<br><br>Pieter Couwenbergh<br><br>Amsterdam<br><br>Beursgenoteerde bedrijven hebben nog geen enkele keer gebruikgemaakt van de wettelijke bedenktijd die in 2021 is ingevoerd als bescherming tegen ongewenste overnames. Dat concluderen onderzoekers van de Universiteit Maastricht. Zij stellen dat er sowieso al weinig gevallen bekend waren van vijandige overnames. Nederlandse beursfondsen zijn verder goed beschermd door bijvoorbeeld administratiekantoren die een beschermingswal kunnen optrekken.<br><br>De schrik zat er goed in na de mislukte vijandige overnamepogingen van AkzoNobel en Unilever in 2017. McKinsey topconsultant Sven Smit waarschuwde destijds dat Nederland zou worden leeggekocht als het zijn naïviteit niet afwierp en bedrijven beter beschermde tegen activistische beleggers. Zwaargewichten als Jan Hommen, Peter Wakkie en Hans Wijers klopten aan in politiek Den Haag. En met succes, ondanks tegendruk van beleggersorganisatie Eumedion en overnamejuristen. Sinds drie jaar kan een bestuur een wettelijke bedenktijd van 250 dagen inroepen bij een ongewenst overnamebod of als een aandeelhouder een zittend bestuurder of commissaris wil ontslaan of schorsen. Het bestuur heeft zo de tijd om een zorgvuldige afweging te maken van alle belangen rond de onderneming en wordt niet door het momentum tot ingrijpende stappen gedwongen. Bij de invoering van de Wet bedenktijd werd afgesproken die na drie jaar te evalueren. Die evaluatie laat nu zien dat de pauzeknop nog niet werd ingezet. De onderzoekers keken ook of er een preventieve werking uitgaat van de wet. Maar daarvoor werd geen bewijs gevonden. Evenmin zijn er aanwijzingen dat de wet invloed heeft op het vestigingsklimaat of de beurskoers van Nederlandse bedrijven. Het aantal nieuwe noteringen is al langere tijd laag en er zijn vrijwel evenveel hoofdkantoren bij gekomen als vertrokken.  De tijdspanne van drie jaar is eigenlijk te kort om verregaande conclusies te kunnen trekken, stellen de onderzoekers. Maar directeur Rients Abma van Eumedion weet genoeg. 'In het regeerprogramma staat: ""We starten een programma om overbodige regelgeving te schrappen."" Het onderzoek laat overtuigend zien dat de wettelijke bedenktijd een voorbeeld is van overbodige regelgeving.' Het kabinet is zover nog niet. 'Er is geen reden voor aanpassing of intrekking van de wet', schrijft staatssecretaris van Justitie Teun Struycken. De wettelijke bedenktijd is overigens niet de enige pauzeknop die een bedrijfsbestuur heeft. Sinds 2009 kent de code voor goed ondernemingsbestuur de zogeheten responstijd. Bij het inroepen ervan krijgt het management 180 dagen de tijd als een belegger een gevoelig punt op de agenda wil zetten zoals de strategie, het ontslag van een commissaris of bestuurder of het schrappen van een beschermingsmaatregel. Is de Nederlandse vijver misschien al leeggevist? Gelouwerd fusie- en overnameveteraan Jan Louis Burggraaf ziet een afnemend belang van Europa als een reden voor dalende interesse in Nederlandse prooien, naast hoge beurskoersen en duur geld door oplopende rentes. 'Maar de stapeling van Nederlandse beschermingsconstructies is natuurlijk helemaal nergens voor nodig. Overkill', zegt Burggraaf. Advocaat Arne Grimme (De Brauw) stelt dat er nog genoeg vijandige avances zijn in Europa, ook in Nederland. 'Al halen die vaak de media niet.' Hij wijst op de poging elders in Europa van UniCredit om Commerzbank in te lijven en het bod van dezelfde bank op BPM. Andere voorbeelden zijn BHP dat concurrent Anglo American wil kopen en KKR dat Telecom Italia wil verwerven.<br><br>Er gaat evenmin een preventieve werking uit van de pauzeknopregeling, aldus onderzoekers<br><br>",
2025-02-24,Maandag 24 Feb 2025,Personalia,"Keukenfabrikant Kvik heeft Claus Flyger Pejstrup per 1 februari aangesteld als nieuwe ceo. Hij volgt Jens-Peter Poulsen op. Johan Spin, associate director retail property management bij Savills in Nederland, is per 17 februari benoemd tot voorzitter van het expertteam retail vanSociëteit Vastgoed. Merijn de Leur-van Duyn is afgelopen maand gestart als directeur bij het Voerman Stadsmuseum Hattem. Zij volgt Bertjan Schrader op. De Leur-van Duyn werkte eerder bij het Frans Hals Museum in Haarlem en bij Museum de Stadshof in Zwolle. Businesstransformatie- en IT-dienstverlener Conclusion heeft Dennis Bruijns (45) aangesteld als director bij Conclusion OneShore, specialist op het gebied van internationale sourcing. Ertan Erdem is per 1 januari benoemd tot lid van de raad van commissarissen van woningbouwcorporatie Mozaïek Wonen.<br><br>Nieuwe baan? Mail personalia@fd.nl, met Nederlandse functieomschrijving en een foto in hoge resolutie.<br><br>",
2025-02-24,Maandag 24 Feb 2025,Solidaridad probeert reclameruzie over palmolie te sussen,"Richard Smit<br><br>Amsterdam<br><br>Solidaridad en het Nederlandse The Flower Farm vliegen elkaar in de haren over het gebruik van palmolie. De hulporganisatie beticht het merk ervan in een reclamecampagne consumenten op het verkeerde been te zetten over hun palmolievrije producten. Na commotie hierover op sociale media probeert Solidaridad de strijdbijl te begraven.<br><br>'Laat jij je inpalmen door ""palmolievrij""?' staat onder een foto van kuipjes palmolievrije margarine van The Flower Farm. Wie deze reclame van Solidaridad op Facebook of Instagram te zien krijgt, wordt uitgenodigd een kennistest over palmolie te doen. In die test wordt benadrukt dat de productie van palmolie superefficiënt is en minder landbouwgrond vergt dan die van andere soorten olie.<br><br>Waarom doet Solidaridad dit, vroeg The Flower Farm-oprichter Marcel van Wing zich af in een bericht op LinkedIn. In de daarop volgende discussie wordt gewezen op financiële banden tussen Solidaridad en bedrijven uit de palmolie-industrie. 'Het gaat mij om de vraag waarom een ngo zoveel tijd en geld steekt in het aanvallen van een merk dat zich weert tegen ontbossing die wordt veroorzaakt door palmolieproductie', zegt Van Wing hierover. Heske Verburg, directeur van Solidaridad, probeert in een reactie de zaak te sussen. 'Wij hebben niets tegen The Flower Farm. Wij hebben respect voor hun missie tegen ontbossing in het regenwoud.' Volgens haar is het toeval dat in de campagne een foto van The Flower Farm is gebruikt. 'We hebben net een gesprek met ze gehad. We begrijpen dat het vervelend voor ze is en we hebben toegezegd dat we een andere foto gaan gebruiken.' Die handreiking neemt niet weg dat beide partijen nog steeds lijnrecht tegenover elkaar staan over het gebruik van palmolie. De plantaardige olie is een ingrediënt dat veel gebruikt wordt in bijvoorbeeld levensmiddelen en shampoos. The Flower Farm beweert het regenwoud te beschermen tegen ontbossing door palmolie in hun margarine en broodbeleg te vervangen door alternatieven waarvoor geen bos hoeft te wijken. Solidaridad betwist niet dat voor palmolieproductie nog steeds ontbost wordt, al gebeurt dat wel veel minder dan vroeger. Anders dan The Flower Farm ziet de hulporganisatie duurzaam geproduceerde palmolie als het beste alternatief voor gewone palmolie. 'Wij willen het eerlijke verhaal vertellen', zegt Verburg. 'Het is niet zo dat je het oerwoud redt als je palmolievrije producten koopt.' Alternatieven voor palmolie, zoals shea, kokos of soja, zijn volgens haar niet per definitie beter. Voor het sheavet in de margarine van The Flower Farm wordt weliswaar niet ontbost, maar zijn er volgens Verburg wel weer andere issues, met kinderarbeid. Voor andere oliën dan palmolie is veel meer landbouwgrond nodig. Solidaridad vindt het belangrijk dat er in Europa vraag blijft naar duurzame palmolie, want de grootgebruikers in Azië malen daar minder om. Een boycot van palmolie helpt dan niet. Voor Van Wing is met het verwijderen van de foto van The Flower Farm-producten de kou wel uit de lucht gehaald. 'We hebben afgesproken om elkaars standpunten te respecteren. We streven allebei naar een betere wereld, maar verschillen van mening over de beste oplossing.' Solidaridad wil de palmolieproductie, onder meer via het certificeringssysteem RSPO, verduurzamen. The Flower Farm wil ontbossing tegengaan met alternatieven voor palmolie.<br><br>Solidaridad: 'Het is niet zo dat je het oerwoud redt als je palmolievrije producten koopt'<br><br>",
2025-02-24,Maandag 24 Feb 2025,Steenkolen hopen zich op bij de terminals in de havens van China,"China, de grootste producent én verbruiker van steenkolen, zal waarschijnlijk nog maandenlang last hebben van een groot kolenoverschot. De enorme voorraden die het land heeft aangelegd, vallen ongelukkig samen met een teruglopende vraag door de afkoelende economie. De kolenprijzen zijn inmiddels gezakt naar het laagste punt in bijna vier jaar. Mijnbouwgigant Glencore overweegt zijn productie terug te schroeven om verdere prijsdalingen te voorkomen.  Foto's: Na Bian/Bloomberg<br><br>",
2025-02-24,Maandag 24 Feb 2025,Stop de willekeur van de Cito-toetsweigeraar,"Toen ik 28 jaar geleden mijn Cito-toets maakte, voelde dat als een levensveranderende gebeurtenis. De spanning hing wekenlang in de lucht. We maakten elkaar wijs dat een veegvlek van je gum zomaar het verschil kon betekenen tussen mavo en havo.<br><br>Toen mijn dochter deze doorstroomtoets een paar weken geleden maakte, was er van die druk nauwelijks iets te merken. De kinderen hadden hun school­advies al. De leerkrachten verzekerden ons dat de toets slechts een bevestiging was: een hulpmiddel om hun kennis over het kind door te geven aan de toekomstige middelbare school.  Het verbaasde me daarom dat drie Haarlemse scholen weigerden de toets af te nemen. Een gelikt filmpje op de website van het schoolbestuur legde uit waarom: de toets zou niet meer zijn dan een puzzelwedstrijd. 'Wij kijken liever naar wat we als professionals over de kinderen weten.' Dat klinkt sympathiek en op mijn LinkedIn-tijdlijn zag ik vooral steun voor deze strijd. Maar ik voelde vooral wrevel. Deze scholen, gevestigd in overwegend witte, welvarende wijken, kunnen het zich veroorloven de landelijke afspraken - bedoeld om gelijke kansen te bieden - niet na te leven. Hiermee openen ze de deur naar de willekeur die de psycholoog en wiskundige Adriaan de Groot begin jaren zestig wilde uitbannen. Op basis van zijn onderzoek werd in 1968 het Centraal Instituut voor Toetsontwikkeling (Cito) opgericht. Het toetssysteem is sindsdien veranderd, maar vooroordelen zijn hardnekkig. De Nieuw-Zeelandse pedagoog Christine Rubie-Davies toonde aan hoe leerkrachten, vaak onbewust, lagere verwachtingen hebben van leerlingen die anders zijn dan zijzelf, of dat nu te maken heeft met etniciteit, sociaaleconomische achtergrond of iets anders. Het was hierom dat Mariëlle Paul, staatssecretaris van Funderend Onderwijs en Emancipatie, met financiële sancties tegen de Haarlemse scholen dreigde: het zijn niet de kinderen uit welvarende gezinnen die lijden onder deze vooroordelen, maar juist '... leerlingen afkomstig van het platteland, uit gezinnen die het financieel moeilijk hebben en leerlingen met een migratieachtergrond'. De scholen gingen alsnog overstag, maar de discussie zal zich jaarlijks herhalen. Dat is goed: het toetsensysteem is niet ideaal en kan beter. Ook Rubie-Davies ziet liever dat scholen en overheden investeren in het opleiden van leraren om een 'high expectations classroom' te scheppen. Dat is een lange weg, zeker met de huidige personeelstekorten en een kabinet dat onderwijs niet prioriteert. Tot die tijd blijft de doorstroomtoets een noodzakelijke check voor elke school.<br><br>School in witte wijk kan zich veroorloven landelijke afspraken voor gelijke kansen niet na te leven<br><br>Hilde Sennema is historicus. Zij vervangt Sophie van Gool, die met zwangerschapsverlof is.<br><br>",
2025-02-24,Maandag 24 Feb 2025,Trump ontslaat hoge generaal na aanval op diversiteitsbeleid,"Evi Timp<br><br>Amsterdam<br><br>De Amerikaanse president, Donald Trump, heeft topmilitair Charles Q. Brown, voorzitter van de Joint Chiefs of Staff, vroegtijdig ontslagen. Dat maakte Trump vrijdag bekend in een bericht op zijn eigen platform Truth Social. Daarnaast kondigde de president ook aan vijf andere militairen op hoge posities in het Amerikaanse leger te vervangen.<br><br>Luchtmachtgeneraal CharlesBrown was pas anderhalf jaar voorzitter van de Joint Chiefs of Staff, een militair adviesorgaan bestaande uit de hoogste militaire leiders van de Verenigde Staten. Normaal gesproken duurt zo'n termijn vier jaar. Brown was de tweede zwarte voorzitter van het adviesorgaan; van 1989 tot 1993 bekleedde generaal Colin Powell de functie.<br><br>Trump bedankt Brown in zijn bericht op Truth Social voor 'zijn meer dan veertig jaren dienstbaarheid aan ons land'. De president geeft geen directe uitleg voor het ontslag van Brown, die hij 'een fine gentleman en een uitstekende leider' noemt. De afgelopen tijd liet Trump zich meermaals kritisch uit over de in zijn ogen overmatige aandacht voor diversiteitskwesties in de Amerikaanse legerleiding. Brown heeft zich in het verleden uitgesproken over de discriminatie die hij zelf had meegemaakt in de Amerikaanse luchtmacht. De Amerikaanse minister van defensie, Pete Hegseth, noemde Brown, mede om die reden, al eens 'te woke', en suggereerde in een boek van zijn hand dat de huidskleur van Brown rechtstreeks de reden was voor zijn benoeming tot militaire topman. In een verklaring die vrijdag werd gepubliceerd op de website van het Amerikaanse ministerie van defensie stelt Hegseth dat de regering-Trump zich richt op 'nieuw militair leiderschap, zodat het leger zich kan concentreren op zijn kerntaak: het afschrikken en het voeren en winnen van oorlogen'.  Naast het ontslag van Brown kondigde Trump ook het ontslag van vijf andere hoge militairen aan. Minister Hegseth heeft inmiddels bekendgemaakt dat het onder anderen gaat om admiraal Lisa Franchetti, het hoofd van de Amerikaanse marine en de eerste vrouw die deze functie bekleedde. Eerder deze maand ontsloeg Trump ook al een andere vrouwelijke hoge officier. Toen ging het om Linda Fagan, commandant van de kustwacht.<br><br>De zwarte generaal had zich meermaals uitgesproken over discriminatie bij de luchtmacht<br><br>",
2025-02-24,Maandag 24 Feb 2025,VK en Frankrijk willen garanties VS,"De Britse premier, Keir Starmer, en de Franse president, Emmanuel Macron, werken aan een plan om een vredesmacht van dertigduizend Europese militairen naar Oekraïne te sturen zodra Moskou en Kiev een staakt-het-vuren zijn overeengekomen. Dat meldde The Wall Street Journal gisteren op basis van informatie afkomstig van Europese functionarissen. Een onderdeel van het voorstel is een beperkte Amerikaanse militaire rol - door Britse functionarissen een 'vangnet' genoemd - om die troepen in Oekraïne te beschermen. De Amerikaanse betrokkenheid zou Rusland ervan moeten weerhouden het toekomstige staakt-het-vuren te schenden, zo schrijft de Amerikaanse krant. Zonder steun van de VS is het plan voor de Europese vredesmacht niet uitvoerbaar, stellen de functionarissen.<br><br><br><br>",
2025-02-24,Maandag 24 Feb 2025,West-Afrika wil af van koloniale munt | West-Afrika wil af van 'koloniale' frank en los van de euro,"Kunstmatig duur<br><br>In Abidjan, hoofdstad van Ivoorkust, wordt betaald met de aan de euro gekoppelde CFA-frank, net als in meer West-Afrikaanse landen. CFA staat voor Colonies Françaises Africaines. De munt werd ingesteld toen het mondiale financiële systeem in 1945 werd gereorganiseerd. Alleen de naam al verklaart waarom veel landen er nu van af willen. Maar belangrijker: door de koppeling met de euro blijft de CFA-frank kunstmatig duur.<br><br>Pagina 18<br><br>De CFA-frank is een overblijfsel uit de koloniale tijd; West-Afrika wil ervan af.<br><br>Het stof van de bouwplaatsen mengt zich met het fijne Saharazand. In het noorden van de Senegalese hoofdstad, Dakar, klinkt voortdurend bouwlawaai. In een kleine winkel op de begane grond heeft Sikoti Mbaitjongue haar atelier. Haar kledingmerk heet Sokolata, een knipoog naar het bekendste ruwe product dat West-Afrika exporteert. 'Er ontbrak iets, ontdekte ik toen ik hier twee jaar geleden begon. Ik was gefrustreerd dat zoveel textiel wordt geïmporteerd.'<br><br>De West-Afrikaanse economieën hebben nauwelijks eigen productiecapaciteit. Ze draaien op de export van ruwe materialen, van goud, chocolade en uranium tot katoen en landbouwproducten. Pas in het buitenland wordt er waarde aan toegevoegd. Die bewerking moet op het continent zelf gebeuren, zeggen experts. Dat is ook het idee van Mbaitjongue, maar het vergt een breuk met de postkoloniale praktijk, vertelt ze. Haar stem komt amper uit boven het lawaai van de naaimachines. 'Europese landen, en vooral Frankrijk, profiteren van de munt die voor hen heel goedkoop is.' De CFA-frank houdt Senegal, net als veel andere Afrikaanse landen, afhankelijk van hun oud-kolonisator, Frankrijk. De CFA-frank, oorspronkelijk vernoemd naar de Colonies Françaises Africaines, werd ingesteld toen het mondiale financiële systeem in 1945 in Bretton Woods werd gereorganiseerd. Alleen de naam al verklaart waarom veel landen ervan af willen. In 2019 erkende de Franse president, Emmanuel Macron, tijdens een bezoek aan Ivoorkust dat de munt wordt gezien 'als erfenis van Francafrique', zoals in de koloniale tijd aan de Afrikaanse landen werd gerefereerd. Macron wilde luisteren naar de kritiek en beloofde veranderingen door te voeren. Het geld zou niet langer in de Franse stad Clermont-Ferrand worden gedrukt, alle reserves zouden worden ondergebracht in Afrika, en Fransen zouden uit de bestuursorganen verdwijnen. De naam van de munt zou veranderen in 'eco'.<br><br>Die eco is er vijf jaar later nog steeds niet. Maar belangrijker is dat de beloftes het belangrijkste element van de CFA-frank intact houden: de wisselkoers van de munt blijft gekoppeld aan die van de euro. Ze heeft een vaste waarde van €1 tegen 655,90 CFA-frank. Dat betekent dat de CFA-frank kunstmatig duur wordt gehouden, met alle gevolgen van dien voor de economie.<br><br>Zo kan de centrale bank geen geld bijdrukken op het moment dat dat nodig is. Bijvoorbeeld om ondernemers te stimuleren. 'Dat kon Europa wél doen, tijdens covid', zegt Seydou Bocoum, vicepresident van het Larem-instituut dat economisch onderzoek doet in West-Afrika.  'Onze centrale bank heeft niet de vrijheid om eigen beleid te maken, en om met de rente te spelen: lager om de economie te stimuleren, hoger om de inflatie te beteugelen.' De academicus weerspreekt dat het zou gaan om een afrekening met het oude, Franse kolonialisme. 'Het gaat ons niet om de Fransen. We hebben helemaal geen probleem met Frankrijk. Het gaat ons om het systeem dat achter de CFA- frank zit, dát willen we veranderen.' Toch klinken er ook andere geluiden, op de door Bocoum georganiseerde conferentie in Dakar. Op het terrein van de Diop-universiteit geven wetenschappers uit de hele West-Afrikaanse regio hun mening vanuit de zaal, of via een krakerige videoverbinding. 'Frankrijk is geen referentie meer. Als we de realiteit niet onder ogen zien, zullen we de eeuwige laatste zijn', aldus Makhtar Diouf, wetenschapper verbonden aan de Ucad-universiteit. Vanuit de zaal roept iemand dat de West-Afrikanen zijn 'als slaven die bevrijd zijn, maar niet willen vertrekken'. De man krijgt een instemmend applaus.<br><br>rusland en china<br><br>De discussie over de financiële afhankelijkheid van de oud-kolonisator vindt plaats op een moment dat verschillende Afrikaanse landen zich tegen Frankrijk keren. Tsjaad en Senegal kondigden vorige maand aan dat de Franse militairen dienden te vertrekken. De afgelopen jaren zegden Niger, Mali, de Centraal-Afrikaanse Republiek en Burkina Faso Parijs al de wacht aan. Door hun koloniale geschiedenis hadden de Fransen er een sterke aanwezigheid, maar de Afrikaanse landen kijken tegenwoordig meer naar Rusland en China.<br><br>Macron gooide olie op het vuur door begin januari, tijdens een toespraak op de jaarlijkse ambassadeursconferentie op te merken dat de Sahellanden 'waren vergeten dank je wel te zeggen' voor de hulp van de Franse militairen. Die hadden immers ingegrepen tegen oprukkende islamistische terroristen. De Sahellanden reageerden verontwaardigd. 'Ik geloof dat hij zich in het verkeerde tijdperk bevindt', aldus de Tsjadische president, Mahamat Idriss Déby Itno. De beloftes die Macron in 2019 in Ivoorkust deed, wekten hoop in de regio. Toch heet de CFA-frank nog steeds geen eco en is ook de vaste pariteit nog intact. Het Franse ministerie van financiën dekt nog altijd de reserves. Waarom schiet het project niet op? Met de financiële onafhankelijkheid zit het wel goed, zegt de Franse macro-econoom Emilie Laffiteau. 'Het staat Afrikaanse landen vrij om uit het systeem te stappen.' De vraag is echter wat er dán gebeurt. De koppeling met de euro garandeert een stabiele CFA-frank. Een ander voordeel is dat, omdat de deviezen in de CFA-regio gebundeld zijn, er altijd voldoende buitenlandse valuta's zijn om de handel te financieren. Wordt die koppeling losgelaten, dan dreigt er een inflatiecrisis, desintegratie van de regio en een tekort aan deviezen.<br><br>Vijftien economieën<br><br>Al dertig jaar ligt er een project om als Ecowas, de regionale economische unie, één munt te creëren. 'Dat roept een hoop vragen op,' zegt Laffiteau, 'vooral over de convergentie van deze vijftien economieën, waaronder het grote Nigeria.' Het lijkt weinig kansrijk. Een andere optie is een eigen, soevereine munt. 'In dat geval verliezen ze dus alle voordelen van het huidige systeem.'<br><br>De drie Sahellanden Burkina Faso, Mali en Niger kondigden na een reeks staatsgrepen in alle drie de landen, aan uit de Ecowas te stappen, de regionale unie van West-Afrikaanse staten die hun zware sancties had opgelegd. De landen wilden een gezamenlijke unie oprichten, politiek, maar ook economisch en monetair. 'Ze zijn het eens over de principes en de feiten. Daarna zal natuurlijk het politieke getouwtrek volgen', zegt de Togolese econoom Kako Nubukpo. De interne politiek van de West-Afrikaanse landen is een factor die de haalbaarheid van een monetaire unie in de weg kan zitten, geeft hij toe. Belangrijker misschien nog wel is de noodzaak van een stabiele economie. Wil een eigen, zelfstandig converteerbare munt levensvatbaar zijn, dan moet die ingebed zijn in een sterke economie. 'Nu worden de lokale rijstboeren niet aangemoedigd om te produceren, omdat het goedkoper is om de rijst uit Thailand te importeren.' De econoom pleit voor een mate van protectionisme, waar Europa - dat immigratie probeert af te remmen - óók iets aan heeft. 'Op het moment dat onze jongeren het Afrikaanse continent niet af mogen, moeten wij onze grenzen beschermen tegen de invasie van producten uit China, de Verenigde Staten of Europa die profiteren van hun eeuwenoude industrieën.' Een gezonde economie kan iets van de klappen opvangen die een eigen munt met zich meebrengt. Maar die eigen, zelfstandig converteerbare munt is ook weer nodig om het effect van economische hervormingen te maximaliseren. De vorig jaar in Senegal aangetreden premier, Ousmane Sonko, belooft een begin te maken met die hervormingen. Boven aan het programma van Sonko staat het creëren van werkgelegenheid. Een eigen monetair beleid zou die missie makkelijker maken. Als hij de rente kan verlagen, kan hij ondernemers stimuleren de lokale grondstoffen in eigen land te bewerken. Mbaitjongue doet dat al op eigen houtje met haar kledingmerk Sokolata. Staand voor een rek met bloezen, kimono's en jurken in neutrale kleuren vertelt ze over haar toekomstplannen. 'Mijn uitdaging was om álles, de hele waardeketen - van katoen tot garen tot de verkoop van het kledingstuk - in Afrika te houden. Dat lukt, maar het is niet gemakkelijk.'<br><br>Een gemeenschappelijke munt van West-Afrikaanse landen, ingesteld in de tijd dat ze nog kolonies waren, zorgt voor stabiliteit, maar verhindert het voeren van een eigen monetaire politiek. 'Frankrijk profiteert van een heel goedkope munt.'<br><br>"" 'Lokale rijstboeren worden niet aangemoedigd te produceren, omdat het goedkoper is rijst uit Thailand te importeren'<br><br>Kako Nubukpo Togolees econoom<br><br>",
2025-02-24,Maandag 24 Feb 2025,Zorgbedrijf Mediq mag sectorgenoot Mathot kopen,"Kim Bergsma<br><br>Amsterdam<br><br>Zorgbedrijf Mediq heeft goed­keuring ontvangen van de Autoriteit Consument & Markt (ACM) voor de overname van zijn sectorgenoot Mathot. Dat blijkt uit een bericht van de mededingings­autoriteit.<br><br>De overname van zorgbedrijf Mathot door Mediq, beide actief in de levering van medische hulpmiddelen en zorgoplossingen, willen door hun samengaan de toenemende prijsdruk in de markt opvangen.<br><br>De overname komt op een moment dat Mathot, een gevestigde leverancier in de regio Haarlem, kampt met financiële tegenvallers. Het zorgbedrijf boekt al enige tijd verlies. In 2022 had het een nettoverlies van €342.780; in 2023 zakte dit bedrag verder, tot een min van €718.476. 'Het afgelopen jaar was iets beter', vertelt algemeen directeur Antoine Hendrikx aan het FD, 'maar ook dat hield niet over.' Om winstgevend te blijven, is een overname noodzakelijk. Kleinere, vaak specialistische zorgbedrijven lukt het maar moeizaam om rendabel te blijven. Grotere zorgorganisaties zoals Mediq kunnen daarentegen efficiënter werken, lagere inkoopprijzen realiseren en productontwikkeling stimuleren. Vooral schaalvergroting is cruciaal om de stijgende zorgvraag bij te kunnen benen en de kosten beheersbaar te houden. Een grote kostenpost komt uit de contracten tussen zorgleveranciers en verzekeraars. Zorgverzekeraars bepalen de vergoedingen voor medische hulpmiddelen en sluiten contracten met leveranciers, zoals Mathot. Als een leverancier geen contract heeft, loopt hij het risico minder verwijzingen van artsen en ziekenhuizen te krijgen. Zorgverleners sturen patiënten liever door naar een partij die gecontracteerd is, omdat dat voor de patiënt eenvoudiger en goedkoper is. Zonder contract moeten patiënten vaak zelf een deel van de kosten betalen of een omslachtig declaratieproces doorlopen, wat hen kan ontmoedigen om bij een niet-gecontracteerde partij te kopen. 'Dat zet bedrijven onder druk om contracten te accepteren, zelfs als de marges krap zijn', aldus Hendrikx. Mede dankzij de fusie hoopt het voormalig familiebedrijf - nu nog onderdeel van thuiszorgspecialist KMT Medical Europe - opgewassen te zijn tegen deze kostendruk. Mediq neemt het distributiecentrum in Halfweg over.<br><br>Overname noodzaak om gespecialiseerde kleine zorgbedrijven efficiënt en rendabel te kunnen houden<br><br>",
2025-02-24,Maandag 24 Feb 2025,Zuid-Koreaanse schoonheidsgeheimen veroveren wereldwijd de markt,"Anouk Gras<br><br>Amsterdam<br><br>De Zuid-Koreaanse cosmetica-­export boekt records, vooral die naar ­China en de VS. De 'K-beautyroutine' trekt ­wereldwijd aandacht, versterkt door virale filmpjes op TikTok. Grote ­internationale vraag veroorzaakt soms tekorten in Nederlandse winkels.<br><br>Steriel, strak en zonder poespas. Korean Cosmetics in Amsterdam oogt met zijn apotheekachtige setting heel anders dan de gemiddelde parfumerie. Toch zijn de productsoorten nagenoeg dezelfde. Dagcrèmes, gezichtsmaskers, zonnebrand en sinds kort ook haarproducten bestrijken de plank. Het verschil: de producten komen allemaal - rechtstreeks - uit Zuid-Korea. <br><br>De verzorgingsmarkt in het Aziatische land floreert. Het exportvolume van Zuid-Koreaanse cosmetica bedroeg in het derde kwartaal van het afgelopen jaar $7,4 mrd, een stijging van ruim 19% ten opzichte van dezelfde periode in het jaar daarvoor. Het laat ook een stijging ten opzichte van 2021 zien, toen de jaarlijkse export de grootste ooit was. Het belangrijkste exportland is China, gevolgd door de Verenigde Staten en Japan. De export naar de VS steeg in het derde kwartaal met zo'n 40%. Ook bij het piepjonge Korean Cosmetics, dat pas in november zijn deuren opende, is de populariteit goed te merken. Door de grote vraag uit andere landen en winkels die huidverzorging uit het land exporteren, is het niet altijd zeker of producten wel geleverd kunnen worden. Zo staan door deze schaarste ook lang niet alle plankjes in de Amsterdamse winkel vol. 'Je hebt geen invloed op wat er gebeurt. Voor ons is het wachten en uitzitten: er is zoveel vraag naar', legt de verkoper uit. Wat maakt dit zo'n enorme hype? Zuid-Koreanen streven al jaren naar een zogeheten glass skin: een schone huid, glanzend en gehydrateerd. Glass skin is het resultaat van de K-beautyroutine, met wel tien tot vijftien huidverzorgingsstappen. Voor elk huidtype bestaat een uitgebreid assortiment aan producten, die soms tamelijk bizar zijn. Zoals de felrode bloody peel-flacon tegen acne, of microneedling in een flesje: waar een schoonheidsspecialist normaal gesproken kleine naaldjes in de huid duwt voor rimpelvermindering, is dat effect nu in een Zuid-Koreaans serum te vinden. De onlinewebshop, waar het voor Korean Cosmetics mee begon, sloeg afgelopen najaar meteen aan. Het kostte eigenaresse Amal een halfjaar aan onderzoek en het opbouwen van een netwerk in Zuid-Korea. Omdat veel klanten in de webshop behoefte hadden aan advies over producten, ontstond het idee ook een fysieke winkel op te richten. En dat werd een succes. Zo ontving Korean Cosmetics twee weken terug een bestelling van driehonderd stuks van hetzelfde product, nu zijn daar nog maar een paar van over. De producten zijn geliefd onder een gevarieerde doelgroep, zien ze bij de winkel, jong en oud. Mensen met specifieke huidproblemen, maar ook die 'gewoon even een smeersel' zoeken. Op socialemediaplatforms zoals TikTok gaan filmpjes van gebruikers viraal. In Nederland schieten webshops als paddenstoelen uit de grond en zijn ook in Utrecht en Rotterdam winkels geopend. Kruidvat en Etos sprongen in op de hype door 'K-skin­care' aan hun assortiment toe te voegen. Blijvend of niet, Zuid-Korea grijpt de ontstane wereldwijde trend aan om de thuismarkt te versterken. Afgelopen najaar werd het 'One Asia Beauty Forum' gehouden, waar Aziatische toezichthouders en de industrie bijeenkwamen om 'de nieuwste technologieën te delen, regelgeving af te stemmen en de uitbreiding van de export te ondersteunen'.<br><br>",
2025-02-22,Zaterdag 22 Feb 2025,"'De werklust verdween in dat jaar. Daarvoor in de plaats kwamen rust, ruimte en ontspanning'","'Mensen die ik sprak bevestigden mijn idee dat doorwerken ouder worden juist leuker maakt'<br><br>Is het een goed idee om door te werken na je 67ste?<br><br>Ja, doorwerken is vaak gezond, zegt leraar en journalist Astrid van der Hulst. Journalist Karine Hoenderdos ziet in het pensioen juist een kans te ontdekken wie je bent, los van je functie. Beiden schreven een boek over het onderwerp.<br><br>Door Esther Goedegebuure Illustratie: Noma Bar<br><br>Lees verder op pagina 20<br><br>Karine Hoenderdos<br><br>(1967) is podcastmaker, auteur van boeken over gezondheid en het boek 'Een jaar vrij' (Kosmos). Sinds haar tussenjaar probeert ze minder te werken en meer te genieten.<br><br>Vrouwen die nu de pensioengerechtigde leeftijd hebben, zijn onderdeel van de generatie die hard heeft gestreden om carrière te mogen maken. Hun moeders waren nog verplicht hun baan op te zeggen als ze trouwden. Deze vrouwen laten hun werk, dat onderdeel is van hun identiteit en bijdraagt aan hun levensvervulling, niet zomaar van zich afpakken omdat ze een bepaalde leeftijd zijn gepasseerd. Dat zegt journalist en docent Astrid van der Hulst. Ze schreef het boek Langer werken, langer gelukkig, dat je kunt lezen als een pleidooi voor doorwerken na je 67ste. Ze interviewde hiervoor vrouwen met diverse beroepen, van een uitvaartondernemer tot een kinderrechter, die tot ver na hun pensioen professioneel actief bleven. Ook laat ze deskundigen aan het woord die weten te bewijzen dat doorwerken niet alleen een positieve bijdrage levert aan de samenleving als geheel, maar ook een bijdrage levert aan gezond ouder worden. Van der Hulst is dan ook voorstander van het zo lang mogelijk uitstellen van het pensioen en piekert er zelf niet over te stoppen met werken.<br><br>Haar gesprekspartner, journalist Karine Hoenderdos, denkt daar heel anders over. Zij nam als vijftigplusser een tussenjaar en ontdekte dat het een bevrijding was minder gedefinieerd te worden door een baan. In het boek dat ze schreef over haar bevindingen, Een jaar vrij, verdedigt ze de stelling dat werk in onze samenleving een te dominante rol speelt. 'Ik zou het jammer vinden als mensen door zo'n boek als dat van Astrid zouden denken dat ze een sufferd zijn als ze geen zin hebben in doorwerken. Het pensioen is juist een kans om te ontdekken wie je nog meer bent behalve je baan.' Van der Hulst toont de lezers van haar boek dat langer doorwerken gelukkig maakt. Hoenderdos toont met haar boek het tegendeel; juist minder werken is daartoe de sleutel.<br><br>Hoenderdos: 'Dat was voor mij ook een verrassing. Ik had verwacht dat ik na een jaar vrij weer met veel plezier aan het werk zou gaan. Dat ik mijn werk tijdens dat jaar ook zou missen en ideeën op zou doen. Maar dat was niet zo. De werklust verdween. Daarvoor in de plaats kwamen rust, ruimte om mezelf te zijn, ontspanning. Terwijl ik dat tussenjaar niet had ingelast omdat ik overspannen was. Ik ontdekte dat je meer bent dan je werk. Ik was altijd Karine de journalist en podcastmaker en dat was ik met trots. Maar het was een bevrijdende ervaring te ontdekken dat mijn identiteit groter was dan die baan, een ervaring die ik iedereen gun. Er zijn zoveel andere manieren om je te ontwikkelen.'<br><br>Van der Hulst: 'De rolmodellen die ik sprak bevestigden mijn idee dat doorwerken ouder worden juist leuker maakt. Uitgever Leonoor Broeder zei: ""Door te werken ben je niet die oude vrouw die alleen maar met oude mensen omgaat."" Werk is ook voor mij altijd een belangrijke bijdrage aan geluk geweest. Ik functioneer het best als ik weet dat ik ergens word verwacht, als ik onderdeel ben van een team. Als ik moet leveren ben ik op mijn scherpst. Door werk krijgt vrije tijd ook meer waarde. Zonder werk kan ik gaan piekeren of ga ik mijn dagen verlummelen.' Hoenderdos: 'Heerlijk! Lummelen is juist goed en gezond voor een mens!' Van der Hulst: 'Uit onderzoek blijkt dat 67-plussers die nog deelnemen aan het arbeidsproces zich meer onderdeel blijven voelen van de maatschappij. Ze blijven in contact met jongeren, met mensen die ze niet per se zelf uitkiezen. Daardoor wordt het brein geprikkeld. Net als door uitdagende klussen. Doorwerken is zoiets als gymnastiek, voor het brein en het lijf.' Hoenderdos: 'Klopt, maar dat kan ook allemaal zonder werk. Door beweging, door het leren van een taal, iets gaan bestuderen, daarmee prikkel je het brein ook. Er zijn veel mensen die onmiddellijk hun baan zouden opzeggen als ze de loterij winnen. Dat vind ik treurig. Er gaat veel tijd zitten in werk. Onze maatschappij is ingericht op het moeten werken, het moeten presteren. ""Wat doe je"", is altijd de eerste vraag die mensen elkaar stellen. Dat zogenaamde belang van een baan zie ik als een uiting van het kapitalisme. Het is eigenlijk vrij nieuw voor mensen om te werken. Werk is pas gemeengoed geworden met de opkomst van de industriële revolutie. Daarvoor werkten mensen op het land, maar dat was een stuk zelfvoorzienender. Banen waarin je aan de lopende band staat of een rapport moet tikken, zijn historisch gezien vrij jong. Ik ben er niet van overtuigd dat dat past bij de mens. Wat ik ook zo zonde vind, is dat er met doorwerken of überhaupt werken weinig rekening wordt gehouden met de levensfase.'<br><br>Meer oog voor flexibiliteit in het arbeidsproces is een onderwerp waar beiden zich in kunnen vinden. Van der Hulst: 'Veel doorwerkers zeggen wel wat eisen te hebben als ze doorwerken, bijvoorbeeld het recht op af en toe een lange vakantie, aangepast werk, parttimewerk of flexibele tijden. En terecht.'<br><br>Hoenderdos: 'Eigenlijk zou dat voor ons allemaal moeten gelden. Het begrip werk zit vast in het starre systeem van de negen-tot-vijfbaan, of in ploegendiensten. Werken zou voor een heleboel mensen draaglijker en leuker worden als daarin meer maatwerk zou bestaan, waarbij rekening wordt gehouden met je bioritme of je levensfase. Zodat je tijd hebt voor kleine kinderen of mantelzorg als dat nodig is. Als je geen zorgplicht meer hebt, kun je dan weer wat meer gaan werken. Die flexibiliteit ontbreekt in het huidige systeem.' Van der Hulst: 'Ik ben het met je eens dat werknemers daarin leidend zouden moeten zijn, in plaats van werkgevers. Mijn boek is geen antipensioenboek. Het is een pleidooi voor doorwerken als positieve bijdrage aan gezond en vrolijk ouder worden. Maar daarnaast hebben we die doorwerkers praktisch gezien ook hard nodig. De vergrijzing gaat zo hard, dat over een jaar of twintig een kwart van de Nederlandse bevolking boven de 65 jaar zal zijn. We zullen er dus wel over moeten nadenken of we niet beter gebruik kunnen blijven maken van die expertise van 67-plussers. Zeker voor hen die nog willen doorwerken moeten we het makkelijker maken.' Hoenderdos: 'Aan de andere kant is dit misschien ook een moment om de positie van werk in de maatschappij te gaan onderzoeken. Welk werk is echt nodig? Hoeveel bullshitbanen zitten er in een organisatie? Worden mensen nou beter van dat soort werk? En hoe kunnen we werknemers gelukkiger maken? Zulke kritische vragen zouden we ons ook kunnen stellen.'<br><br>Stoppen met werken is niet alleen voor bemiddelde mensen, benadrukt Hoenderdos: 'Mijn pleidooi is: als je minder uitgeeft, heb je dat werk ook minder nodig. We zitten gevangen in dat kapitalistische systeem, waarin we verslaafd zijn aan consumeren en dus veel moeten verdienen. Ik ben niet rijk. Toen ik vrij was had ik minder behoefte aan consumeren, want het hoogste goed had ik al: tijd. Ik liet geen maaltijden bezorgen, had tijd om ergens naartoe te wandelen in plaats van de bus te nemen. Ik ging de natuur in, dat kost niets. Tijd is het kostbaarste wat we hebben. Als je boven de 67 bent, komt de dood wel naderbij. Het is een moment om je af te vragen of je op dezelfde manier wilt doorgaan of misschien ruimte wilt maken voor andere interesses. Misschien werk je wel omdat je aan een soort normen-en-waardenstelsel denkt te moeten voldoen. Een soort calvinisme waarbij je je niet zomaar mag ontspannen. De eerste mensen, de jagers-verzamelaars, hadden veel tijd voor ontspanning. Er zijn natuurvolkeren die nog steeds zo leven. Die besteden per dag zo'n twee uur aan het verzamelen van hun eten, de rest van de tijd zitten ze gezellig bij elkaar.'<br><br>Van der Hulst: 'Maar jagers en verzamelaars werden niet oud. Bovendien kampen we in de gezondheidszorg en het onderwijs met enorme tekorten. Die banen zullen altijd nodig blijven. Daarnaast wordt de oudere mens in onze maatschappij gezien als iemand die er niet meer toe doet, terwijl veel mensen graag een bijdragen leveren. Ook voor bedrijven zou het slim zijn wat inclusiever te denken. Met doorwerkers houden organisaties lijntjes met de buitenwereld, begrijpen ze wat speelt bij die kwart 65-plussers. In intergenerationele teams maken ze gebruik van elkaars expertise. Want jongeren kunnen leren van ouderen, maar andersom ook.' Hoenderdos: 'We hebben het over een bepaalde groep. Een stratenmaker met een versleten rug kan niet meer na z'n 67ste.' Van der Hulst: 'Daar heb je gelijk in. Al betekent doorwerken niet per se dat je doorwerkt in je oude baan. Dat kan ook in een nieuwe. Genoeg mensen willen na hun pensioen buschauffeur of huismeester worden. Daar zijn ook gespecialiseerde arbeidsbemiddelingsbureaus voor. De neurowetenschapper Boris Nicolai Konrad vertelde me dat cognitief gezien het pensioen geen handige uitvinding is. Als je vanaf je 67ste alleen nog in je volkstuin gaat zitten, maken je hersenen minder verbindingen aan. De maatschappij blijft gezonder als we mensen vanaf een bepaalde verjaardag niet zomaar opzijschuiven. Zeker wanneer een deel van die groep daar niet op zit te wachten.' p<br><br>Astrid van der Hulst<br><br>(1968) is een van de oprichters van tijdschrift Flow en tegenwoordig freelance-journalist. Daarnaast staat ze als leerkracht basisonderwijs een aantal dagen per week voor de klas. Ze is auteur van 'Langer werken, langer gelukkig'.<br><br>",
2025-02-22,Zaterdag 22 Feb 2025,'Door mijn ziekte moet ik mijn energie verdelen',"'Ik zou áltijd opstaan, mijn mond opentrekken en ervoor zorgen dat niet nog meer vrouwen slachtoffer worden'<br><br>Door Jannie Benedictus<br><br>Hoe verdiende u uw eerste geld? 'Ik werkte in restaurants en had later een klein cateringbedrijfje met een vriend. Ik vond horeca leuk: dat ene kopje koffie kan het verschil maken voor mensen en dat moet je dus goed doen. De Hogere Hotelschool was dan ook een logische keuze.'<br><br>Wat was een eerste sleutelmoment in uw loopbaan? 'Na de Hotelschool ging ik de corporate kant op. Ik werkte als Head of Treasury bij Martinair. Een dochtermaatschappij deed de catering bij de Olympische Spelen in Nagano. Ze zochten iemand met verstand van horeca en cijfers. Dat was ik, dus ik mocht mee. En na zes geweldige weken in Japan wist ik: dít gevoel zoek ik. Ik was dertig, zegde mijn baan op en kreeg een kans bij Stage Entertainment als directeur van het Circustheater.' Dat gevoel dat u zoekt, hoe ziet dat eruit? 'Ik wil werken in een omgeving die voelbaar is. Ik zoek zindering en passie. Of dat nu een geweldige avond in het theater is, de dynamiek en emotie op Schiphol of nu de ArenA, waar mensen een unieke ervaring hebben. Het echt kunnen voelen, dat is mijn drijfveer.' Hoe bewaakt u de balans? 'Ik heb een auto-immuunziekte, waardoor ik mijn energie goed moet verdelen. Ik sta vroeg op, maar ik begin niet meteen met werken. Eerst wandel ik met de hond en doe qi-gongoefeningen. Dan werkt mijn systeem beter.' Wat bracht de sabbatical u die u nam toen u moest vertrekken als directielid van Schiphol? 'Schiphol reorganiseerde, waardoor mijn functie verviel. En mijn vader kreeg alzheimer. Die twee gebeurtenissen vielen samen, waardoor ik koos voor een sabbatical van bijna een jaar. Ik had daar nooit naar verlangd, maar soms loopt het leven anders. Die periode was enorm waardevol. De band met mijn vader was ijzersterk. Hij was een van mijn belangrijkste adviseurs.' Aan welke eigenschap hebt u veel in uw loopbaan? 'Ik ben sensitief, waardoor ik goed verbinding kan maken. Ik wil begrijpen wat de ander beweegt. Echt contact maken. Maar het kan me ook dwarszitten. Ik voel snel het verdriet van de ander, er komt veel bij mij binnen.' U bent regelmatig in het nieuws. Kunt u daar goed mee omgaan? 'Niet als het onwaar is. Zoals toen Johan Derksen beweerde dat ik de eerste dickpic van Marc Overmars had gekregen en er niets aan had gedaan. Onzin, ik werkte nog niet eens bij de ArenA. Wat ik erg vond was het beeld dat ik geen actie had ondernomen. Ik zou áltijd opstaan, mijn mond opentrekken en ervoor zorgen dat het stopt, zodat niet nog meer vrouwen slachtoffer worden. Dat ben ik de mensen in dit bedrijf verplicht. Ik snap dat een ondergeschikte uit angst haar mond houdt, als ceo kan dat niet.' Op welke momenten in de week bent u het meest gelukkig? 'Wanneer ons hele gezin van zes samen is. En op het werk wanneer na een wedstrijd of concert iedereen na een gave avond weer veilig huiswaarts gaat. Veiligheid van collega's en bezoekers gaat voor alles.'<br><br>Een kwartje dat valt, een mediastorm. Wat maken professionals mee in hun loopbaan? Deze week Tanja Dik (1968), ceo van de Johan Cruijff ArenA en commissaris bij diverse bedrijven.<br><br>",
2025-02-22,Zaterdag 22 Feb 2025,'Het applaus is mooi meegenomen maar ik ontwerp vooral voor mezelf: een einzelgänger',"Messenfabriek<br><br>De Marokkaans-Nederlandse couturier Mohamed Benchellal ontwerpt monumentale jurken voor koninginnen, prinsessen en Hollywoodsterren. Critici noemen hem een eendagsvlieg. 'Ik beschouw mezelf als de hedendaagse muzikant die couture in een nieuwe vorm tot leven brengt.'<br><br>Door Karin Kuijpers · Fotografie: Wendelien Daan<br><br>De ontvangst is perfect voorbereid. Klanken van de Franse componist Erik Satie vormen de muzikale omlijsting van de witte muren in zijn atelier. Tien witte figuren dragen zijn gekleurde sculpturale jurken.<br><br>Op tafel ligt een schaaltje met ouderwetse­ chocolaatjes. Eromheen stapels internationale modemagazines die zijn gevuld met zijn werk. Sommige liggen geopend, zoals dat met mode-icoon Iris Apfel in haar rode Benchellal met rozenkraag toen ze honderd werd. De ontwerper zelf ziet er al even onberispelijk uit. Hij draagt een licht geruit pak van honderd procent kasjmier, gekocht in een ­Italiaanse boetiek in Qatar. De das heeft hij vandaag achterwege gelaten. Er verzorgd uitzien leerde hij van zijn opa, die het belangrijk vond goed voor de dag te komen. Het haar zit strak achterovergekamd, met ­precies één krul op zijn voorhoofd. Het geeft hem een charmante uitstraling, tikkeltje mysterieus. Of hij lang voor de spiegel heeft gestaan? Hij lacht: 'Eén keer met de kam erdoorheen gegaan. Het ligt aan het weer hoe het zit. Dat kan dus elke dag anders zijn. Mijn krullen zijn echt, te danken aan mijn Marokkaanse roots.' Benchellal (1984) sluit het gordijn voor zijn glazen buitenpui, waarmee hij zijn eigen universum lijkt te bezegelen, en zet koffie en thee. 'Dichte gordijnen geven me het gevoel dat ik op de maan zit en er niets anders meer bestaat dan de dialoog tussen mij en mijn ontwerp. Dan mag mijn creativiteit alle kanten op.' Op de bar staan zijn trofeeën. Veel Arabische prijzen, met onder meer de Vogue Fashion Prize uit 2020, waardoor zijn carrière een turbulente wending nam. De jongste trofee haalde hij onlangs op in Hongkong: een speld met een diamant, uitgereikt door de Hong Kong Fashion Designers Association & De Beers Group. Hij behoort intussen ook tot de vijfhonderd invloedrijkste modemensen wereldwijd op de BoF 500, een lijst van modevakblad Business of Fashion. Mo Benchellal, oftewel Mohamed Benchellal. De ontwerper vraagt beleefd of de naam Mohamed in het interview kan worden gebruikt. Niet Mo. Op de vraag naar het waarom zegt hij: 'Het is de mooiste naam die er is, de naam van de profeet en gegeven door mijn ouders. In Nederland zal het misschien niet zoveel betekenen, maar in het Midden-Oosten, waar ik mijn succes aan te danken heb, heeft Mohamed veel meer betekenis.' Een naam waaraan volgens vriendin en hairstylist Ilham Mestour behoorlijk wat gewicht hangt. 'In karakter, in passie en in kracht. Mohamed is een genius met grote dromen, die zijn intuïtie volgt en heel streng is voor zichzelf.' Zijn achternaam, Benchellal, betekent 'zoon van de waterval'. Het verklaart naar eigen zeggen zijn onmetelijke reislust.<br><br>Uw atelier bestaat tien jaar. De eerste jaren zag u vooral zwarte sneeuw. Geen geld om dure stoffen te kopen, geen aandacht van de Nederlandse pers, u werd door niemand gezien. Toch ontwierp u voort. 'Wat ik doe, is honderd procent mijn passie. Ik heb nooit een roadmap gehad van waar ik over vijf jaar wil zijn, wat gebruikelijk is in de mode-industrie. Alles is organisch gegaan. Mijn drijfveer is unieke sculpturen maken. Daarin ligt de magie. Mijn werk voelt als ademhalen. Ik ontwerp niet voor vrouwen die zwaaien met hun creditcard. Ik ontwerp vooral voor mezelf, het applaus is mooi meegenomen.' Hij lacht: 'Noem me gerust een einzelgänger.'<br><br>Toch blijkt u meesterlijk in uw pr. De meeste jonge ontwerpers moeten door hun mentoren worden gedwongen een treinkaartje te kopen naar Parijs om zich daar te presenteren. U zocht uit uzelf een plek in Qatar als artist in residence. Het begin van het succes. 'Niets aan mijn weg is normaal gegaan. In de modewereld moet je doorgaans eerst het Westen veroveren en dan volgt de rest van de wereld vanzelf. Ik heb het andersom gedaan. Ik kon voor twee jaar een plek krijgen bij de Liwan Studios als artist in residence in Qatar. In die tijd nam ik deel aan een tv-programma in Beiroet, vergelijkbaar met Project Runway hier. In 2020 won ik de Vogue Arabia Fashion Prize met onder anderen Jean Paul Gaultier in de jury. Hij bewonderde de manier waarop ik met moderne duurzame stoffen klassieke couture maakte. Bij die prijs hoorde ook dat ik een kleine collectie voor de luxewebwinkel Net-A-Porter mocht maken. Er is niet één doorbraakmoment geweest, maar door al deze dingen is het balletje gaan rollen.'<br><br>En nu wordt u gebeld door koninginnen, onder wie Máxima, Arabische prinsessen en Hollywoodsterren die uw jurken willen. 'Ja. Ik heb een wachtlijst.'<br><br>Van hoeveel klanten? 'Tientallen. Ik neem alleen opdrachten aan van klanten die me carte blanche geven en bij wie ik een goed gevoel heb. Ik ga met vrouwen die mijn sculpturen kopen een diepere verbinding aan. Ik kom heel dicht bij iemand, innerlijk en uiterlijk, doordat er veel tijd zit in couture maken. Dat is anders dan iemand die in een winkel even een jurk past, hem koopt en weer weggaat.'<br><br>Spelen geld en aanzien geen rol bij uw keuze? 'Niet echt. Mensen die met hun creditcard zwaaien alsof alles maar te koop is en nú een jurk willen hebben: dat is niet waar ik het voor doe. Ik beschouw geld als een middel, niet als een doel. En ik heb beperkt tijd doordat ik alles zelf doe.'<br><br>Waarom doet u alles zelf? 'Het geeft me vrijheid. Die wil ik me niet laten ontnemen. Als ik zou kiezen voor elk jaar een paar modeshows die een paar ton kosten en peperdure pr die ik moet inhuren om mijn merk neer te zetten, zou ik ook een team nodig hebben en een stuk of wat stagiaires voor wie ik verantwoordelijk ben. En zou ik collecties financieel moeten voorschieten en terugkopen als ze niet worden verkocht in de winkels. Nee, dank je. Bovendien ben ik bang dat er dan geen ruimte meer is om te ontwerpen. En dat creëren in het moment is juist het leukste. Ik heb geen schetsen en patronen nodig.'<br><br>'En in mijn eentje kan ik ook overal ter wereld werken. Ik ben graag artist in residence, zoals ik was in Qatar en Italië. Ik voel me een modenomade, die overal inspiratie opdoet en ter plekke zijn vak beoefent.'<br><br>U werkt met vreemde materialen, zoals mesh, die wordt gebruikt voor onder andere de voering van autostoelen. 'Dat materiaal is heel licht en je kunt er effectief een vorm mee bouwen. Toen ik net begon, had ik geen geld om mijn eigen stoffen te laten weven. Ik ging naar markten en vond deze stoffen. Ik ontdekte de kracht en de oneindige mogelijkheden van dit materiaal. Het is bovendien duurzaam. Zo werd het mijn signatuur.'<br><br>Uw vormentaal lijkt op die van de couturiers uit de jaren zestig, zoals Dior en Balenciaga. Zijn dat uw voorbeelden? 'Dat zijn de grote namen van de componisten van de couture en ik beschouw mezelf als de hedendaagse muzikant die couture in een nieuwe, eigen vorm tot leven brengt. Maar de bruiloftsfeesten van mijn families, waarop mijn tantes transformeerden tot prachtige pauwen, hebben evengoed bijgedragen tot mijn handschrift.'<br><br>Volgens modecurator en artdirector Maarten Spruyt bepaalt u zelf hoe een jurk eruit zal zien en heeft de klant niet veel te zeggen. 'Dat klopt, omdat ik nooit weet hoe een jurk eindigt. Alles is afhankelijk van de hoeveelheid stof die ik op de kop kan tikken. Die dicteert de uitkomst van het ontwerp. Soms is dat tien meter, soms twee meter. Daarmee ga ik puzzelen op de pop. Het is een soort geometrie, uitvogelen waar de stoffen en vouwen samenkomen, om dan uiteindelijk de gulden snede te vinden. Ik kan in één seconde zien of iets goed zit of niet.'<br><br>U mouleert met materialen, anders dan de traditionele haute couture, waar met gedetailleerde borduursels en pailletten wordt gewerkt. Hoelang doet u over een jurk? 'Ik ben niet van allerlei tierlantijntjes, borduursels, belletjes, veren en kristallen. Ik leef in een monochrome wereld met pure vormen. Ik heb nog nooit van één jurk twee exemplaren­ gemaakt, dus elk ontwerp is weer een verrassing. Soms doe ik twee dagen over een mouw. Als ik 's avonds wegga, dan zie ik de volgende ochtend bij binnenkomst meteen of iets heeft gewerkt of niet. Als ik een glimlach om mijn mond krijg, klopt het. Zo niet, dan moet het meteen van de pop af. Weg ermee en opnieuw beginnen.'<br><br>U komt zelfverzekerd over. 'Ik heb al op jonge leeftijd doorgehad dat ik het met mezelf moet doen in het leven. En dat je trots mag zijn op je achtergrond. Mijn opa's fluisterden altijd in mijn oor dat ik heel bijzonder was en dat er een mooi pad voor mij zou komen. Dat voelde speciaal. Later hoorde ik dat ze dat elk kind influisterden.' Lachend: 'Mijn broer en zus zeiden altijd dat ik in het bos was gevonden. Omdat ik blijkbaar anders was.'<br><br>Hij werd geboren in Lelystad, als derde generatie van Marokkaanse immigranten. Zijn ouders kwamen in de jaren zestig naar Nederland, in navolging van zijn grootouders. Zijn vader werkte in een messenfabriek, zijn moeder was een klassieke huisvrouw en zorgde voor de drie kinderen. Mohamed was het middelste kind.<br><br>Hij leefde een onbezorgde jeugd. Benchellal: 'Het leven was vrij simpel. De fiets zonder slot voor de deur, de school om de hoek, we kenden al onze buren met verschillende achtergronden, eindeloze zomers. Eind jaren tachtig.' Benchellal ontdekte in zijn jonge jaren dat hij anders was dan zijn leeftijdgenoten. 'Zij speelden buiten voetbal. Ik deed wel af en toe mee, maar dat was meer voor de schijn. Liever zat ik binnen op mijn kamertje met de naaimachine van mijn moeder mijn overhemden uit elkaar te halen, om ze erna weer in elkaar te zetten. Mijn ouders en mijn vriendjes mochten het niet weten, want ik schaamde me ervoor. Toen ik op een dag met een zelfgemaakt pak op school kwam en mijn klasgenoten enthousiast waren, durfde ik nog niet te zeggen dat ik het zelf had gemaakt.'<br><br>Innerlijke schoonheid<br><br>Na de middelbare school ging Benchellal naar de lts en daarna naar de mts voor Mode en Kleding in Amsterdam. 'Daar leerde ik letterlijk hoe ik in kleermakerszit een perfect knoopsgat kon maken met twee lucifers aan beide kanten. De ambachtelijke kant van mode.'<br><br>Na die opleiding reisde hij een tijdje met een visual dress de wereld over, een witte jurk van vijf meter hoog en twintig meter lang waarop beelden en filmpjes konden worden geprojecteerd. In 2015 begon hij in Amsterdam zijn eigen couturemerk.<br><br>De vrouw is zijn grote inspiratiebron. Benchellal: 'Niet de perfecte uiterlijke versie van de vrouw, die je ziet bij filmsterren. Dat is mij te plat. Mijn werk roept geen sexappeal op. Ik haal liever de innerlijke schoonheid van iemand naar boven. Dat gaat verder dan alleen optisch. Het dragen van een Benchellal is een ervaring die hopelijk iets moois bij iemand oproept. Elk mens is uniek en elke jurk is uniek. Ik kleed Iris Apfel, maar ook een Alicia Keys, een Sharon Stone of een Billy Porter. En ook Nederlandse vrouwen, met of zonder high profile, die niet in de publieke belangstelling willen staan. Een Benchellal staat niet voor één soort vrouw.'<br><br>Artdirector Maarten Spruyt werkte met Benchellal bij onder andere de expositie 'Schitteren op Soestdijk', op Paleis Soestdijk. 'Benchellal gebruikt materialen die we niet gewend zijn in de mode en drapeert die in een moderne vormentaal. Zijn werk wordt steeds architectonischer, maar het vernieuwende is dat je de jurken gewoon in een tas kunt proppen, op reis kunt gaan en ze er op je bestemming weer uit kunt halen. Even schudden en klaar.'<br><br>Veel te persoonlijk<br><br>Wat Spruyt opvalt, zijn de humor en zelfreflectie van Benchellal. 'Bij zijn expositie in Doha, in het Midden-Oosten, waren tal van specialisten aanwezig om zijn stukken perfect op de poppen neer te zetten. Daar werd alles uit de kast gehaald. Op Soestdijk was bij wijze van spreken nog geen speld voorhanden, maar daar ziet hij wel de humor van in. Ik vind het ook fantastisch dat er door hem meer islamitische gesluierde vrouwen dan witte vrouwen zijn komen kijken op Soestdijk. Hij is duidelijk een rolmodel.'<br><br>Op de vraag aan Benchellal of hij een relatie heeft, wil hij geen ­antwoord geven. 'Vind ik te persoonlijk en niet chic.' En hij is evenmin happig om te antwoorden op de vraag wat een couturestuk van hem kost: 'Ik vind het niet zo interessant om het daarover te hebben. Dan word je meteen in een hoek geduwd.'<br><br>In Parijs kom je met honderdduizend euro voor een couturejurk niet ver. Hij lacht: 'Ik vergelijk me niet met Franse couture, maar het ligt eraan wie ik tegenover me heb. Ik krijg van musea steeds meer aanvragen. Het Amsterdam Museum en het Centraal Museum, in Utrecht, hebben onlangs twee ontwerpen aangekocht voor hun vaste collectie. Ik vind het een mooie gedachte dat een ontwerp van nu over tweehonderd jaar nog steeds wordt getoond. Tja, wat voor prijs hang ik daar dan aan?'<br><br>Hoe gaat u om met het succes? 'Ik blijf nuchter, ik heb er geen behoefte aan mezelf als een ster te zien.'<br><br>Critici vinden u een onetrickpony. 'Nog nooit gehoord hoor, maar ik gun iedereen zijn mening. Als mijn werk sowieso iets oproept, vind ik het al bijzonder. Ik hoef geen mensen te pleasen. Ik blijf dicht bij mezelf en volg mijn eigen pad.'<br><br>U kreeg in 2023 een Mode Stipendium van 50.000 euro van het Cultuurfonds. Had u geen zin om daarmee iets totaal anders te maken? 'Nee, ik heb totaal geen drang iets nieuws te gaan doen. Ik kan in deze ontwerpen mijn ei kwijt.'<br><br>Zijn leven noemt Benchellal een match made in heaven. Hij reist de wereld over, maakt in het vliegtuig met naald en draad zijn jurken af, ontmoet interessante mensen en werkt met een klein team: fotograaf Tim Verhallen en hairstylist Ilham Mestour.<br><br>Mestour: 'We zijn alle drie perfectionisten, dus ook ongeduldig. Alles is next, next, next. Maar we kunnen ook genieten. Als we dan in een paleis staan of op een gala en ik zie Mohamed staan in pak met zijn wetlook, die ik dan heb gemaakt, denk ik altijd: wat is hij toch gracieus, zo klassiek, eigenlijk zo niet van deze tijd. Een oude ziel.'<br><br>'Het applaus is mooi meegenomen maar ik ontwerp vooral voor mezelf: een einzelgänger'<br><br>CV mohamed Benchellal<br><br>Geboren 10 augustus 1984 Lelystad<br><br>Opleiding 1996-2002 Mavo Scholengemeenschap Lelystad (SGL)<br><br>2001-2005 Lts en mts voor Mode en Kleding<br><br>Werk 2007-2014 Visual Dress-project, reizende jurk 2015 Begint coutureatelier 2020 Winnaar Vogue Fashion Prize 2021 Winnaar Evening Wear Fashion Trust Arabia 2022 Máxima draagt op Prinsjesdag Benchellal 2023 Ontvangt modestipendium van het Cultuurfonds 2024 Amsterdam Museum en Centraal Museum Utrecht kopen werk aan,<br><br>solo-expositie National Museum of Qatar/NMoQ<br><br>Benchellal maakt ontwerpen voor onder anderen koningin Máxima, koningin Rania van Jordanië, Kelly Rowland, Alicia Keys en Helena Christensen.<br><br>'Mijn broer en zus zeiden altijd dat ik in het bos gevonden was. Omdat ik blijkbaar anders was' 'Het is niet zo interessant om het over prijzen te hebben. Dan word je meteen in een hoek gedrukt' 'Ik gun iedereen zijn mening. Ik hoef geen mensen te pleasen. Ik blijf dicht bij mezelf en volg mijn eigen pad'<br><br>",
2025-02-22,Zaterdag 22 Feb 2025,'Het werd kamperen in eigen huis',"₣1.095.000<br><br>Door Joep Boerboom<br><br>Jan Horsting (1961) en zijn vrouw, Aranka (1959), kochten in 2001 een boerderij in Nieuwleusen, een dorp boven Zwolle, van een veehouder wiens ouders die op de kop af een eeuw daarvoor lieten bouwen. 'Ze hadden er met een groot gezin gewoond en in de oorlog ook nog met onderduikers. Hij en zijn vrouw waren in de zeventig en ze vonden het moeilijk afscheid van de boerderij te nemen.'<br><br>Geboerd werd er inmiddels niet meer, maar Jan en Aranka erfden wel een moestuin vol aardbeien, andijvie en boerenkool. Hoewel er veel moest gebeuren in de woning, konden ze niet wachten om er te gaan wonen, en in september van dat jaar betrokken ze het spartaans ingerichte voorhuis. Dat veranderde snel in een soort winterkamperen in eigen huis, herinnert Jan zich. 'Koken en douchen ging op gasflessen, de douche bevond zich in het voormalige knechtenhok.' Langer dan gedacht zaten ze in stof, lawaai en rommel, terwijl de dierenstallen in het achterhuis werden omgetoverd tot woonkamer, deuren vervangen door ramen en de muren met kalkzandsteen verdubbeld om de ruimte te isoleren. Er kwamen een plavuizenvloer met vloerverwarming en een houtkachel. Ook werd er een verdieping boven de voormalige stallen aangebracht, met onder meer een slaapkamer en een badkamer. Een bevriende architect dacht mee over de verbouwing, vertelt Aranka. 'Bijvoorbeeld over hoe we mooie zichtlijnen en een flow in het huis kregen en tegelijk oorspronkelijke elementen konden behouden.' Zo'n oorspronkelijk element én doorkijkje is de bedstede tussen de tweede woonkamer en de eetkamer. In het begin sliepen ze ook in het nog steeds opgemaakte bedje. Ze besloten de warme okertint van de bedsteedeuren te laten terugkomen op het plafond. De muren voorzagen ze van origineel behang uit de jaren veertig. Ook in de rest van het huis is goed te zien dat het stel een bedrijf heeft gehad in vintage en brocante. Iedere kamer is met zorg ingericht met designklassiekers uit verschillende periodes. De opkamertjes boven de oude aardappelkelder ogen haast als toonkamers in een museum. Mocht de koper van het huis ook een deel van deze inboedel willen overnemen, dan is daar volgens Jan zeker over te praten. 'Als je in de handel hebt gezeten, is alles te koop.' 'Nou, niet alles', corrigeert Aranka hem, die zeker niet overal afstand van wil doen. Maar ook zij beseft dat ze waarschijnlijk niet alles kunnen meenemen. 'We willen kleiner gaan wonen en meer gaan reizen.'<br><br>Nieuwleusen, Den Hulst 8 Woonoppervlakte 319 m² Gekocht in 2001 Te koop sinds augustus 2023<br><br>Alle foto's op fd.nl/huistekoop<br><br>",
2025-02-22,Zaterdag 22 Feb 2025,"'Ik wist in 2019: AI gaat de wereld veranderen, alleen realiseert niemand zich dat nog'","Eindelijk sparren<br><br>Een toevallige ontmoeting in 2019 zette Koen de Jong (35) op een nieuw spoor. Na een succesvolle carrière in de chemische industrie stortte hij zich op artificiële intelligentie. Met zijn nieuwste bedrijf wil hij Europa minder afhankelijk maken van Amerikaanse AI.<br><br>Toen Koen de Jong dertig was, had hij het uitstekend voor elkaar. Van stagiair was hij opgeklommen tot mede-eigenaar van chemicaliëndistributeur KH Chemicals. Met de andere eigenaren had hij het bedrijf laten groeien en ze verkochten het voor een mooi bedrag. De Jong kreeg een managementfunctie bij de koper, het Belgische Ravago, en verdiende daar 'een dik salaris'. Zijn team was leuk, het werk ook nog, en hij reisde de wereld over. En toch was hij 'doodongelukkig'. De corporate omgeving paste hem niet. 'Ik wist dat ik weer moest gaan ondernemen.' Maar waarin? Hij was als student commerciële economie bij toeval in de chemische industrie beland. Hij las weleens wat over artificiële intelligentie (AI) en was geïntrigeerd, maar hij had geen idee waar te beginnen.<br><br>Tot hij op een vakantie naar Dubai in het vliegtuig naast een Iraanse AI-ondernemer zat. Zes uur lang hoorde De Jong hem uit over diens bedrijf, dat voorspellingen deed voor gas- en olievelden in de Golf. Vraag na vraag vuurde hij af over de mogelijkheden van AI. 'Eindelijk kon ik met iemand sparren: ""Ik heb dit idee, hoe zou je dat doen? Ik heb dat idee, hoe zou je dat kunnen oplossen?""'<br><br>Het kwartje viel. 'Ik had internet gemist, en e-commerce. Maar ik wist: dit gaat de wereld veranderen, alleen realiseert niemand zich dat nog.' Het was 2019, nog ver voor de lancering van chatbot ChatGPT. Thuis ging De Jong op Linked­In op zoek naar specialisten die AI-systemen konden bouwen. Hij kwam in contact met een programmeur die kon wat hij zocht. Die wilde ook graag ondernemen, maar had geen zakelijk idee. De Jong zag wel zaken in de logistiek en handel die met AI makkelijker moesten kunnen. Ze begonnen met het automatiseren van logistieke documenten; hun software kon automatisch relevante informatie eruit filteren. Maar al snel vonden ze een andere toepassing. Met het bedrijf Supplai specialiseerden ze zich in identificatie van vrachtwagens en containers in de Rotterdamse haven. Met slimme camera's en AI-software konden ze automatisch containernummers herkennen - werk dat tot dan toe handmatig werd gedaan. 'Er staat vaak letterlijk iemand op het dek met een tablet om nummers door te geven.' Al snel vroeg men of ze de technologie ook buiten hun niche konden inzetten. 'Mensen kwamen naar ons toe: kunnen jullie ook iets met camera's die insluipers detecteren? Of mensen die hun helm afdoen op het terrein?' De Jong en zijn team zeiden overal ja op. Hun website wekte de indruk een enorm bedrijf met verschillende divisies te zijn. 'Het leek wel alsof we duizend man personeel hadden, terwijl we maar met z'n vieren waren.'<br><br>Concurreren met VS<br><br>Het werd complex om met een klein team steeds nieuwe toepassingen te ontwikkelen. De Jong, die zijn technische compagnon in 2022 uitkocht, splitste de activiteiten op in verschillende bedrijven. Naast Supplai richtte hij Visionplatform.ai op, waarmee klanten zelf AI-toepassingen kunnen bouwen voor camerasystemen, en Virtualworkforce.ai, dat bedrijven moet helpen efficiënter met e-mail om te gaan.<br><br>Recentelijk verkocht hij Supplai: 'Het werkte goed, maar het bleef een niche.' Virtualworkforce, dat nu 18 medewerkers heeft, moet een breed inzetbaar AI-platform worden dat kan concurreren met Amerikaanse techbedrijven. 'Je ziet nu met Trump dat mensen zich realiseren hoe afhankelijk Europa is van Amerikaanse technologie. Daar wil ik iets aan doen.'<br><br>'Het leek wel alsof we duizend man personeel hadden, terwijl we maar met z'n vieren waren'<br><br>Sandra Olsthoorn is redacteur telecom en technologie van het FD.<br><br>",
2025-02-22,Zaterdag 22 Feb 2025,'Ik zou meer in moderner C&A hebben gestoken',"Nog één keer iets anders<br><br>Voortvarend sleepte Giny Boer C&A de nieuwe tijd in. Maar ze vertrok alweer bij het familiebedrijf voordat al haar plannen uitgevoerd waren. Wilde de 'ceo van buiten' te veel van de Brenninkmeijers?<br><br>Het nieuws kwam onverwacht. Afgelopen zomer kondigde Giny Boer (62) plotseling haar vertrek aan bij C&A. Drieënhalf jaar zwaaide de Nederlandse de scepter bij de kledinggigant in Duitsland. Ze was pas de tweede ceo van buiten de eigenaarsfamilie Brenninkmeijer.<br><br>'Drie jaar en tien maanden', zegt Boer al snel als we het over haar vertrek hebben. Ze wil maar zeggen: zó kort is ze niet gebleven bij C&A. Ze was er in ieder geval lang genoeg om haar sporen achter te laten. Boer pakte werkelijk alles aan: de kleding, de webwinkel, de logistiek, de winkels, de mensen, het logo. Alles om naar eigen zeggen het imago van C&A te verbeteren. 'Want hoe je het ook wendt of keert, dat was niet sterk.'  De operatie om de 184-jarige keten te transformeren lijkt Boer niet minder energiek te hebben gemaakt. Toch nam ze de afgelopen maanden de tijd om zich te oriënteren op haar volgende stap. Ze bezocht een stilteretraite, probeerde een ijsbad en een ayurvedakuur, ging hardlopen langs de Rijn. Allemaal om die ene vraag te beantwoorden: wat brengt het leven na een topbaan? 'Ik ben daar nog niet helemaal uit', zegt ze. 'Net kreeg ik nog een telefoontje van zo'n headhunter, voor een ceo-rol bij een bedrijf. Commissariaten zijn ook interessant. Ik wil er echt de tijd voor nemen. Het is verleidelijk om meteen door te gaan naar het volgende.' Zolang haar professionele toekomst openligt, wonen Boer en haar man nog in Düsseldorf, waar het hoofdkantoor van C&A staat. We eten bij Staudi's, dat verrassend statig opduikt in een straat vol dönertenten, gokhallen en telefoonwinkels vlak buiten het centrum. Het Duitse restaurant serveert ingewikkelde gerechten in een ongedwongen omgeving. Boer heeft een plekje uitgezocht bij het raam van de voormalige slagerij, waar gasten zich kunnen vergapen aan het plafond en de jugendstilvloer, nog de originele, uit 1904. <br><br>Geen dictator Kwalitatief goed, maar wel toegankelijk: het is hoe Boer de twee bedrijven waar ze haar carrière doorbracht graag typeert. Vóór C&A werkte ze 23 jaar bij een andere winkelgigant, Ikea. Ze klom binnen de Zweedse keten op van winkelmanager tot directeur Oost- en Zuid-Europa. De enorme groei van het bedrijf stelde haar in staat om steeds iets nieuws te doen. 'Dat was natuurlijk anders dan bij C&A', zegt Boer bij een glas alcoholvrije prosecco.<br><br>De twee bedrijven verschillen op meer vlakken. 'De cultuur bij C&A was wel een ding', zegt Boer. 'Ik kreeg te maken met een bedrijf waar heel veel mensen al heel lang werkten. En mensen houden niet van verandering, hè, al zeggen ze van wel. Veel mensen waren ook gewend aan een bepaalde manier van leidinggeven. Hiërarchisch. Ik ben geen dictator. Ik ga je niet vertellen wat je moet doen.' C&A is een historisch icoon uit de Nederlandse winkelstraat. Opgericht in 1841 door de broers Clemens en August Brenninkmeijer, groeide de onderneming uit tot een van de grootste modeketens van Europa. Maar C&A was en is ook een notoir gesloten bolwerk. Forbes doopte het bedrijf om tot 'one of the most secretive companies in the world'. Daarbij hoort geheimzinnigheid over de cijfers: omzet en winst zijn in nevelen gehuld. Wel is duidelijk dat C&A al jaren krimpt. Het aantal winkels daalt, net als het aantal landen waar het bedrijf aanwezig is. Concurrenten als Zara haalden het behoudende C&A bovendien ruimschoots in. Het concern meekrijgen naar de huidige tijd was dan ook een monsterklus. 'Om al die plannen uit te voeren, heb je heel veel doorzettingsvermogen nodig', zegt Boer. 'Het is heel hard werken om bijvoorbeeld 1400 winkels een facelift te geven. Je moet opvolgen, opvolgen, opvolgen. Dat vond ik het zwaarst.' Vrienden vroegen haar soms waarom ze niet begon met een of twee dingen, lekker overzichtelijk. 'Ik zei: hoe moet dat dan? Je kan niet de webwinkel vergroten zonder de collectie op te frissen. Ik ga niet één ding doen, dat kan niet. Er was ook geen tijd voor; in de coronaperiode moest onze onlineomzet echt snel omhoog.' <br><br>Bij Ikea bleef Boer uiteindelijk te lang hangen. 'Aan het eind waren er veel veranderingen waar ik het niet mee eens was. Wisselingen van mensen en zo. Achteraf gezien had ik een of twee jaar eerder weg kunnen gaan.' Het zorgde ervoor dat ze bij C&A snel de knoop doorhakte om te vertrekken. Ze wilde nog één keer iets anders en ging daar dit keer niet te lang mee wachten. Daarbij speelde ook haar leeftijd mee. 'Het is anders om op je 62ste iets nieuws te gaan doen dan op je 66ste.' <br><br>Onze ober zet ondertussen twee mooi opgemaakte borden van ons viergangenmenu neer: käsespätzle. De verfijnde variant van Staudi's, met paddenstoelen en gefermenteerde peper, doet in niets denken aan de hap langs de skipiste. Steeds als de bediening langskomt, vertaalt Boer wat er op ons bord ligt. Anders vraagt ze in het Duits om uitleg. Dat helpt niet altijd. 'Geen idee wat ik ga eten nu', zegt ze over een salade met radijs, augurk, hennep en verjus. Boer spreekt ook nog een woordje Italiaans en Spaans. Het zijn de restanten van een internationale carrière. Voor Ikea woonde ze in Milaan, Barcelona en Wenen en bezocht ze door heel Europa de blauwe 'dozen' vol meubels. Deze carrière was verre van vanzelfsprekend voor de oud-ceo. Ze groeide op tussen de koeien, op een zuivelboerderij bij het Drentse dorp Roden. Haar ouders wonen er nog steeds. 'O nee', antwoordt Boer volmondig op de vraag of het boerenleven niets voor haar was. Ze leunt achterover. Achter haar klinkt gebel van een tram en scheert een maaltijdbezorger over de stoep. 'In Roden woonden we vlak bij het bos. Maar om alleen bossen om je heen te hebben, met af en toe een huis ...' huivert ze. 'Dat vind ik niet eens leuk op vakantie.'<br><br>Elke dag een telefoontje Het is duidelijk: te veel stilte bevalt Boer niet. Na Roden te zijn ontvlucht, eerst naar Groningen en later naar Den Haag en Milaan, waadde ze na haar vertrek bij Ikea voor het eerst weer in een zee van rust. 'Ik had me helemaal een voorstelling gemaakt van wat ik zou gaan doen. Hardlopen, yoga en uren lezen, dacht ik. Maar de tijd thuis was helemaal niet leuk.' Ze ging zich beter voelen zodra ze zich opmaakte voor een nieuwe baan. 'Ik nam me voor: elke dag bel ik één nieuw iemand. Ik had een Excelsheet met een planning.'<br><br>Na C&A zorgde ze voor meer geplande rust. Al snel kwam er een commissariaat bij de NS op haar pad. 'Ik leer daar ontzettend veel van; een totaal ander bedrijf, waar iedereen een mening over heeft.' Verder is Boer veel weg. Tot april staan er tripjes naar Zermatt, Barcelona, Italië en New York op de planning. En natuurlijk naar Londen, waar een van haar twee dochters woont. 'Dankzij Ikea zijn we allemaal global citizens geworden.' Ze vervolgt: 'Ik ga dit niet de rest van mijn leven doen, hoor. Het is heel leuk om een jaar zo in te vullen. En dan weer door te gaan.' Ook bij C&A lukte het Boer bepaald niet om stil te zitten. Wilde ze te veel bij het familiebedrijf? De twee ceo's die C&A in zijn lange geschiedenis van buiten haalde, hielden het allebei niet lang vol. De Duitser Alain Caparros stapte na nog geen twee jaar op, om gezondheidsredenen. Boer bleef ruim drieënhalf jaar op haar plek. Toch denkt ze niet dat ze te ambitieus was. 'Ik heb ontdekt dat ik zo'n grote transformatie uitvoeren heel leuk vind. Het voelde alsof we een nieuw bedrijf aan het opzetten waren in een ruim 180-jarige onderneming.' Wat de eigenaren van C&A betreft wilde Boer misschien wel te veel. Ze zal het zelf niet met zoveel woorden zeggen. Over de band met een van de rijkste families van Nederland wil ze niets kwijt. Maar álle ruimte kreeg ze niet voor het moderniseren van het eeuwenoude bedrijf. 'Ik zou er zelf meer geld in hebben gestoken. Dat komt misschien ook door mijn ongeduld. Zo'n transformatie kost heel veel mensen en heel veel geld. Kies je daarvoor of niet?'  Nu is het aan C&A hoe - en of - het de plannen van Boer verder uitvoert, zegt ze. Ze heeft nog steeds contact met haar team. Het loslaten gaat geleidelijk. 'Daar is tijd voor nodig. Maar zo werkt het nu eenmaal. Als ik alles zelf had willen beslissen, had ik moeten gaan ondernemen.'<br><br>'Zo'n facelift van 1400 winkels is hard werken. Je moet opvolgen, opvolgen, opvolgen'<br><br>Julia Cornelissen is redacteur retail van Het Financieele Dagblad.<br><br>De rekening<br><br>Staudi's, Düsseldorf<br><br>2 4-Gang Menü V €158,00<br><br>Wasser Leise 0,75 €8,50 2 Geiger Bratbirne Gl. €20,00 Käseteller €19,00 2 Geiger Sauvignon Blanc €18,00 Totaal €223,50<br><br>",
2025-02-22,Zaterdag 22 Feb 2025,'Links Duitsland krijgt door dat het cultureel niet meer zo verheven is',"Ideologisch klem<br><br>Juist nu de wereldorde kantelt, houdt Duitsland verkiezingen. De strijd om wie de nieuwe bondskanselier wordt, gaat tussen een ervaren bureaucraat en een ambitieuze jurist, die zich nu al als staatsman probeert te gedragen, maar niet bijster veel bestuurservaring heeft. Een verslag van de verkiezingscampagne.<br><br>'Praat harder!' 'Harder!' Bondskanselier Olaf Scholz heeft een microfoon in de hand, maar op de bovenste ringen van de vergaderzaal van het stadskantoor in Fürth kunnen mensen hem toch niet verstaan. Logisch ook: Scholz praat rustig en zacht. Hij komt zowel vriendelijk als gedecideerd over, maar met pathos iets betogen is niet zijn natuurlijke forte. De roep om meer volume is daarom misschien ook wel een roep om meer elan.<br><br>Je zou kunnen zeggen dat de Duitsers in 2021 wisten wat ze kregen. Scholz, minister van financiën in de laatste regering van bondskanselier Angela Merkel (CDU), is geen uitbundige persoonlijkheid. Hij handelt, dat was zijn imago. Hij is degelijk en net zo saai als Merkel, de vertrekkend bondskanselier, zo niet saaier. Sommigen noemden hem een soort Merkel, en wellicht was dat ook het geheim achter zijn succes. Merkel stapte uit de politiek, de Duitsers stuurden uit een soort weemoed naar de goede jaren de mannelijke variant van 'Mutti' naar het Bundeskanzleramt. In de vergaderzaal in Fürth zegt Scholz de juiste woorden over de aanslag in München, waar die ochtend een 24-jarige Afghaan met zijn Mini is ingereden op een manifestatie van stakende ambtenaren. De aanslag zal later het leven eisen van een 37-jarige moeder en haar 2-jarige dochter. Geen pardon voor de dader, zegt Scholz, die zonder heftige emoties zijn medeleven betuigt. De Afghaan zal niet in Duitsland kunnen blijven. Ook als een ambtenaar in de zaal geëmotioneerd zegt dat het 'klaar moet zijn met de agressie', beaamt de bondskanselier dat vlotjes, maar zonder zich empathisch te committeren.  'Politiek is voor mij belangrijk', zegt Emelie Schneider (16), een scholier in het publiek. Ze mag nog niet stemmen, maar komt naar Scholz luisteren omdat ze zich wil informeren. Zeker nu ze zich zorgen maakt 'over de ruk naar rechts en de verdeeldheid in de samenleving'. De extreemrechtse Alternative für Deutschland (AfD) staat tweede in de peilingen, nog voor Scholz' SPD. En recentelijk heeft een motie van CDU/CSU om het asielbeleid aan te scherpen het nipt gehaald, dankzij steun van diezelfde AfD. Dat houdt veel mensen bezig, ook Emelie. Al interesseren de meeste van haar klasgenoten zich niet voor de verkiezingen, zegt ze. In de klas op haar gymnasium is zeker aandacht voor democratie en politiek, maar of leerlingen echt opletten, is een andere vraag, stelt ze vast. 'Bij andere scholen is de interesse nog minder.' Jongeren informeren zich vooral via sociale media, meent Emelie. Juist de extreemrechtse AfD bereikt jongeren via platforms als TikTok. 'Als je elke dag drie uur op TikTok zit, vraag ik me af of je later in je leven nog anders denkt', zegt ze.   Zou Scholz haar stem krijgen, als ze mocht stemmen? 'Ik ben eerder gericht op wat linksere partijen', aldus de scholier. 'Maar het zou een mogelijkheid kunnen zijn.'<br><br>Te zeggen dat de Duitse verkiezingen op een spannend moment plaatshebben, is een waarheid als een koe. De wereldorde kantelt, zie de nieuwe Amerikaanse benadering van bondgenoten. En Duitsland staat daarbij op een splitsing. Met handelsspanningen werkt het exportgeoriënteerde economisch model niet meer en de Chinese concurrentie hijgt de Duitse maakindustrie in de nek.<br><br>Duitsland moet de komende vier jaar zeker €100 mrd investeren in infrastructuur, onderwijs, digitalisering en de energiesector, zegt president Marcel Fratzscher van economisch onderzoeksinstituut DIW. Maar extra geld uitgeven? Daar zit een deel van de Duitse politiek ideologisch klem. De logica dicteert dat ze de rem op schulden aanpast om meer te kunnen investeren. Maar sommige politici, zeker aan de conservatieve kant, zijn onbuigzaam. Olaf Scholz, meestentijds een praktische politicus, wil de Schuldenbremse zeker aanpassen, ook voor de Duitse defensie. 'We kunnen het erover hebben', heeft zijn christendemocratische rivaal Friedrich Merz gezegd. Hij loopt wat minder hard van stapel, praat over dit thema met de rem erop. De verkiezingsstrijd is ook een clash tussen persoonlijkheden. Scholz geldt als een zakelijke doener die zelden meeslepende vergezichten toont. Zijn Zeitenwende-toespraak na de Russische aanval op Oekraïne, toen hij forse investeringen in de Duitse krijgsmacht aankondigde, was wél zo'n moment. Voor de rest was het ploeteren geblazen, en Scholz' regering crashte voortijdig omdat hij financiële zeloten bij de liberale FDP, de junior partner in zijn regering, niet onder controle kreeg bij een bijna permanente discussie over extra uitgaven. Dat Olaf Scholz in 2021 aantrad als bondskanselier, was de finale van jarenlang hard werken bij en voor de staat. Friedrich Merz daarentegen vervulde nooit een ministerpost. En hij stootte drie keer zijn neus binnen de CDU toen hij voor een hoger ambt wilde gaan. 'Hij heeft nooit leiding gegeven aan een groot overheidsapparaat', zegt publicist Daniel Goffart, die in december met Jutta Falke-Ischinger de biografie Der unbeugsame over Merz publiceerde. 'Als politicus had hij tot nu vooral de rol van aanvaller.' Als bondskanselier zal het CDU-boegbeeld echter compromissen moeten smeden. Wat de buitenlandse politiek betreft, heeft hij daar wel vertrouwen in, zegt Goffart. Merz heeft bij zijn werk als jurist goede contacten in de VS opgebouwd. En het kan ook een voordeel zijn dat hij jarenlang buiten de politiek actief was, meent de biograaf. 'Maar hij zal duidelijk moeten leren, qua strategie en ook in het oefenen van geduld.' Merz werkte onder meer voor de Amerikaanse investeerder BlackRock. Hij bestuurt vliegtuigjes, komt uit het norse Sauerland en zei een paar jaar terug dat hij met zijn jaarinkomen van €1 mln tot de middenklasse in Duitsland behoort. Op zijn 69ste komt het bondskanselierschap voor hem eindelijk in zicht. Merz, die op het podium van de pseudoklassieke congreszaal van Hotel Dormero in Halle zijn karakteristieke pose aanneemt (microfoon in de ene hand, andere hand in de broekzak), weet dat de verkiezingszege hem bijna niet meer kan ontgaan; de concurrentie staat te ver achter. Wat opvalt: waar Olaf Scholz in Fürth met zijn microfoon het publiek in gaat, en goedmoedig zegt dat 'iedereen me met jij mag aanspreken', nadat een bezoeker 'hé Olaf' heeft gezegd, blijft Merz in Halle op het veilige, hoge podium staan. En vragen staat in Halle niet vrij. Het nadeel voor Scholz: die krijgt lastige vragen van bijvoorbeeld een Iraakse verpleger die de Duitse staat beticht van discriminatie omdat zijn familie uit Irak geen toestemming kreeg over te komen naar zijn bruiloft. En waarom geldt er een bedenktermijn van drie maanden als je geslachtsverandering wil, wil een vrouw weten. 'Ik wist al achttien jaar dat ik dat wilde.' Het voordeel voor Scholz: hij beweegt zich makkelijk door het publiek, en kan zich zo opstellen als een man van het volk. Zo probeert Merz zich in de campagne ook te positioneren, maar in Halle is dat lastig, want de sessie daar trapt af met christendemocratische powerplay. De drie christendemocratische minister-presidenten van Saksen, Thüringen en Saksen-Anhalt doen een woordje voor Merz, net als de twee CDU-oppositieleiders in Brandenburg en Mecklenburg-Vorpommern. Hier spreekt de bestuurlijke elite uit het oosten. In de congreszaal is de christendemocratische honger naar de macht in Berlijn bijna tastbaar.<br><br>Snerpende veroordeling<br><br>De Saksische minister-president Michael Kretschmer wil nog wel een punt maken, door zijn Merz-aubade af te trappen met een snerpende veroordeling van minister van buitenlandse zaken Annalena Baerbock (Groenen). Die heeft zich in het buitenland 'arrogant' gedragen, en haar optreden was 'pijnlijk', briest Kretschmer, die in Saksen eerst samenwerkte met de Groenen, maar nu niet meer.<br><br>De kritiek op Baerbock is een vingerwijzing aan Merz. Want die sluit een regering met Groenen niet uit, tot ergernis van de Beierse christendemocraten, en dus ook van mensen als Kretschmer. Voor de rest heerst er in het Dormero harmonie, alhoewel drie veiligheidsbeambten een toeschouwer die plots begint te schreeuwen direct grijpen, een hand op diens mond leggen en hem naar buiten slepen. De man heeft geroepen dat Merz samenwerkt met 'fascisten van de AfD'. Links probeert door 'nazi' te roepen mensen met een andere mening weg te zetten, zegt Merz. 'Links Duitsland krijgt door dat het niet meer zo cultureel verheven boven anderen is', sneert hij, en de zaal applaudisseert enthousiast. De christendemocratische lijsttrekker onderstreept dat hij 'nooit de AfD de hand zal reiken', want dan zou hij de 'ziel van de CDU verkopen'. Buiten is het rumoer van protesten te horen, met af en toe een zware discodreun. Tot het podium dringt het lawaai minder door, en Merz negeert het verder stug. Los van binnenlandse thema's praat hij over de internationale politiek. De inval van Rusland in Oekraïne toonde dat de wereld een relatief rustig tijdperk afsloot, en de veiligheidsconferentie in München - 'ik was daarbij' - onderstreepte dat, zegt de christendemocraat. 'We hebben het nooit voor mogelijk gehouden dat Amerika sympathie voor autocratische bewegingen heeft', verwijst Merz naar het optreden van de Amerikaanse vicepresident, JD Vance. 'We kunnen er niet meer zeker van zijn dat de Amerikanen aan onze kant staan.' Voor Duitsland ligt er nu een belangrijke rol, zegt de christendemocraat: 'Op ons komt het nu aan. Dat is geen zelfoverschatting, dat is de verwachting van de EU-lidstaten.' Er komt veel op de gedoodverfde bondskanselier af, maakt hij duidelijk.<br><br>Thuiswedstrijd<br><br>Merz belicht verder zijn energieplannen. Desnoods steunt Duitsland de bouw van kerncentrales in Tsjechië en Polen, zegt hij. Zo krijgt de industrie, zeker in het oosten van Duitsland, de beschikking over goedkope stroom, suggereert hij.<br><br>Gaat het verkiezingsdebat over de juiste thema's? Een toeschouwer die niet met haar naam in de krant wil, is gekomen om te horen wat Merz over onderwijs zegt. Dat is een thema dat onderbelicht blijft, zegt ze, en dat geldt ook een beetje voor de economie. Ze constateert dat Merz er maandagavond bij een tv-debat niet goed uitkwam toen een ondernemer hem vroeg naar de financiering van de lastenverlichting die de CDU/CSU belooft. Maar in Halle speelt Merz een thuiswedstrijd, dat is wel duidelijk. In Fürth, bij de SPD-verkiezingsbijeenkomst, heeft zwevende kiezer Sebastian Eitel ondertussen een dilemma. Bureaucratie is voor hem een belangrijk thema. Milieu- en klimaatdoelen en dergelijke, daar is hij het wel mee eens. Alleen de papierwinkel en rapportage-eisen ... 'De weg naar die doelen kan misschien anders.' Hij werkt voor een bedrijf dat koffiemachines uit Zwitserland verkoopt. Er komen steeds meer administratieve verplichtingen bij, zegt hij. Dat valt te merken als je bijvoorbeeld onderdelen wilt invoeren. Alternatieven zijn lastig. 'Het juiste materiaal is nu eenmaal alleen in sommige landen of bij sommige leveranciers te krijgen.'  Door regeldruk komt er meer op hem en zijn collega's af. 'Daar kan je niet steeds mensen voor aannemen, daar is groei voor nodig. Bureaucratie brengt geen groei.' Eitel werkt voor een onderneming uit het mkb, en 'die hebben veel meer last van regeldruk dan grote concerns', zegt Eitel. 'Die zijn mondiaal actief, die hebben het personeel om aan die regels te voldoen, ze kunnen er makkelijk op inspelen. De regels zijn ook bedacht voor die grote bedrijven, niet voor ondernemingen in het mkb.' Over Scholz' optreden is hij positief. 'Hij heeft ervaring, hij komt competent over. Afgelopen zondag was er een debat met Friedrich Merz. Dat beviel me, hij en Scholz zijn beiden goed onderlegd. Bij Scholz vind ik dat het te weinig gaat over de dingen die goed gingen. De laatste drie jaren waren waanzinnig zwaar, zie de aanval op Oekraïne en de energiecrisis. De regering ging daar goed mee om. Maar dat komt in de huidige debatten amper aan de orde.'  Weet hij nu wat hij gaat stemmen? 'Nee. Ik ben 35, heb al een paar keer gestemd en ik wist het altijd zeker. Nu niet. Dat is me nog nooit overkomen.'<br><br>Tevredenheid in Halle<br><br>Die twijfel is bij de meeste bezoekers in Halle niet te bespeuren. Merz toont zich tevreden met zijn plan om langer doorwerken voor mensen na het bereiken van de pensioenleeftijd fiscaal te stimuleren. 'Hier van voren zijn mensen al aan het rekenen', roept hij enthousiast, waarbij hij uit het oog verliest dat de mensen vooraan allemaal CDU-bestuurders zijn.<br><br>En het moet ondanks alles klaar zijn met de negativiteit in Duitsland, zegt hij. 'We moeten weer plezier krijgen in het behalen van succes. Deze zomer moeten Duitsers als ze op vakantie gaan het gevoel hebben dat het glas niet halfleeg is, maar halfvol.'  <br><br>'Als je elke dag drie uur op TikTok zit, vraag ik me af of je later in je leven nog anders denkt'<br><br>Vervolg op pagina 11<br><br>'Hij heeft nooit leiding gegeven aan een groot overheidsapparaat. Merz had als politicus de rol van aanvaller'<br><br>Vervolg van pagina 9<br><br>'Op ons komt het nu aan. Dat is geen zelfoverschatting, dat is de verwachting van de EU-lidstaten'<br><br>Han Dirk Hekking is correspondent in Frankfurt voor het FD.<br><br>",
2025-02-22,Zaterdag 22 Feb 2025,'Nissan vraagt Tesla als investeerder',"Een invloedrijke Japanse groep is van plan met Tesla in gesprek te gaan over een mogelijke investering in Nissan, meldt de Financial Times op basis van anonieme bronnen. Het plan volgt op het mislukken van fusiegesprekken met Honda. Volgens de FT wordt de groep geleid door voormalig Tesla-bestuurslid Hiro Mizuno en steunt ook ex-premier Yoshihide Suga het voorstel. Het plan zou zijn een consortium van investeerders aan te trekken, waarbij Tesla de grootste wordt. Nissan zou zonder een sterke partner nauwelijks kunnen overleven.<br><br>",
2025-02-22,Zaterdag 22 Feb 2025,'Ongelijkheid is een verzinsel van mensen met een hekel aan rijken',"'Als bedrijven heel veel succes hebben, worden hun oprichters miljardair. Is dat een probleem?'<br><br>Westerse landen zijn niet alleen rijker, maar ook gelijker dan een eeuw geleden. Met die boodschap verzet de Zweedse econoom Daniel Waldenström zich tegen zijn voormalige collega Thomas Piketty, die veel weerklank vindt in zijn strijd tegen een groeiende kloof in de samenleving. 'Als het gaat om ongelijkheid zijn veel politici resistent tegen de feiten.'<br><br>De Zweedse hoogleraar Daniel Waldenström is een vooruitgangsdenker, maar dan wel een die zijn optimisme baseert op grote hoeveelheden statistieken. In zijn vorig jaar verschenen boek Richer and More Equal beschrijft hij hoe de vermogensongelijkheid in meer dan 130 jaar tijd drastisch is afgenomen.<br><br>Aan het begin van de vorige eeuw had de 1% rijkste burgers in de westerse wereld meer dan de helft van al het vermogen in handen, in 1980 was dat nog maar 20%. Wel is sindsdien de vaart eruit en zijn sommige landen zelfs weer wat ongelijker geworden - daarover later meer. Toch zijn 'gewone' huishoudens ook na die afvlakking weer rijker geworden, benadrukt Waldenström (51), verbonden aan het Research Institute of Industrial Economics (IFN), in Stockholm. Het FD spreekt de Zweedse wetenschapper tijdens een bezoek aan Nederland, waar hij ontmoetingen heeft met onder anderen vakgenoten Bas van Bavel en Coen Teulings, van de Universiteit Utrecht. De lobby in zijn hotel aan de Herengracht in Amsterdam is dermate klein dat we verkassen naar het nabijgelegen The Hoxton. Waldenström is een tegenpool van zijn beroemde voormalige collega Thomas Piketty, zo blijkt tijdens het gesprek. De Fransman bepleit een forse herverdeling van vermogen, via onder meer een hoge erf- en vermogensbelasting, en ziet 'participatief socialisme' als het ideale model. In zijn boek Een kleine geschiedenis van de gelijkheid schrijft Piketty: 'Niets belet ons overigens om ook na te denken over systemen die korte metten maken met alle vormen van privébezit.' Voor Waldenström is dat privébezit nu juist de bron van welvaart en meer gelijkheid.<br><br>Ook Piketty zegt dat de wereld gelijker is geworden als je het over een langere periode bekijkt. Toch komt hij tot heel andere conclusies en beleidsaanbevelingen.<br><br>'We gebruiken dezelfde data. Ik denk dat Piketty zich vergist in de krachten die tot meer gelijkheid hebben geleid. Om te beginnen denkt hij dat oorlogen heel belangrijk zijn, want die vernietigen het kapitaal van de rijken. Hij bepleit herverdeling door belasting op vermogen en hoge inkomens. Ik zeg: nee, dat is het niet, meer gelijkheid ontstaat doordat de onderkant van de samenleving is opgeklommen. Gewone mensen in staat stellen om te sparen, te investeren en een vermogen op te bouwen, dat is de drijvende kracht. Wat die oorlogen betreft: de effecten waren tijdelijk en niet zo groot. Nog belangrijker: we zagen de ontwikkeling naar grotere gelijkheid ook in landen waar geen oorlogen plaatsvonden. Dus op basis van dezelfde data kom ik tot heel andere conclusies dan Piketty.'<br><br>'De opkomst van de democratie is heel belangrijk geweest. Ineens moest er rekening gehouden worden met de mensen. Er kwam beter onderwijs, werknemers werden productiever, ze kregen hogere inkomens, konden sparen voor een huis, voor hun pensioen. Huizen en pensioengelden zijn nu goed voor driekwart van het private vermogen in westerse landen. Vroeger zat dat vooral in land en bedrijven, in het bezit van een kleine elite.'<br><br>U kijkt ook bepaald anders tegen ondernemerschap aan dan Piketty. <br><br>'Als bedrijven heel succesvol zijn, dan worden hun oprichters miljardair. Is dat een probleem? Thomas en velen van zijn medestanders vinden dat wel. Ik zeg dat we blij moeten zijn dat deze winstgevende bedrijven goederen en diensten maken die anderen vrijwillig kopen. Willen we dan kleine, minder succesvolle bedrijven? Omarm groei, ook al maakt het sommigen erg rijk. Vergeet niet dat de diensten die ze hebben ontwikkeld het leven voor de niet-rijken ook gemakkelijker en goedkoper maken. Privé-eigendom is de sleutel tot onze welvaart. Het geeft een prikkel om het beter te doen. Je doet je best omdat je het voor jezelf doet. Dat is het grote probleem bij non-profitorganisaties of overheden: er is minder skin in the game. Dat is het grote probleem bij politici: het kortetermijndenken.<br><br>Veel mensen zeggen juist het omgekeerde: bedrijven zijn gericht op kortetermijnwinst.<br><br>'Ik denk het niet. We hebben pensioenfondsen als grote aandeelhouders, en grote familiebedrijven die lang vooruitkijken. Politici zijn vooral bezorgd over de volgende verkiezingen. Zo krijg je hoge begrotingstekorten en toenemende overheidsschulden. In Zweden hebben we onze les geleerd: tekorten zijn niet langer toegestaan, net zoals Duitsland de Schuldenbremse heeft. We hebben ons als Odysseus aan de mast vastgebonden, want de verleiding om steeds maar weer uit te geven is groot.'<br><br>Terug naar de superrijken. Veel mensen zien het als dodelijk voor de sociale cohesie als er een elite ontstaat die zich nergens wat van aantrekt. <br><br>'Ze kunnen een hekel aan ze hebben, ze zelfs weerzinwekkend vinden. Maar we moeten blij met ze zijn als ze waardevolle dingen produceren waar wij ook van profiteren. Cohesie is natuurlijk belangrijk. Toegang tot goed onderwijs voor iedereen is cruciaal. We moeten de winsten van die bedrijven voldoende belasten, zodat er daarvoor geld vrijkomt. Maar de welvaartsstijging die we hebben gezien komt voort uit nieuw vermogen, en niet de herverdeling van wat we al hadden. Er zit ook niet genoeg geld bij de rijken om via herverdeling ongelijkheid effectief te bestrijden.'<br><br>Historicus Bas van Bavel stelt dat marktsystemen zichzelf om zeep helpen doordat de winnaars hun geld en macht gebruiken om hun eigen dominantie in stand te kunnen houden. Dat werkt toch ongelijkheid in de hand?<br><br>'Daarom hebben we toezichthouders die kijken naar machtsposities en oneerlijke concurrentie. Maar of het echt een natuurwet is dat het kapitalisme altijd zo ontaardt ... Ik ben er sceptisch over. In de jaren tachtig vond iedereen IBM te groot. Nokia was later dominant in de markt voor mobiele telefoons, maar verloor die positie toen de smartphone kwam. Misschien dat Google de leidende rol verliest door de opkomst van AI.'<br><br>Veel economen, ook in Nederland, bepleiten het zwaarder belasten van erfenissen als instrument van herverdeling. De ontvangers hebben immers niets voor dat geld hoeven doen.<br><br>'Op dit punt ben ik van mening veranderd. In Zweden is de erfbelasting twintig jaar geleden volledig opgeheven. Tien jaar geleden zat ik in een commissie die onderzocht of we die toch weer zouden moeten invoeren. Ik ben daar nu vrij sceptisch over. Het belasten van vermogen is heel moeilijk. Veel geërfde bezittingen komen niet op de markt, zoals een huis of een bedrijf. De belasting is niet gebaseerd op geld dat mensen daadwerkelijk binnenkrijgen, dus kunnen ze het soms ook niet betalen. Dat wordt deels opgelost door bedrijven buiten de erfbelasting te houden, om gedwongen verkoop te voorkomen, of hiervoor lage tarieven te rekenen. Ironisch genoeg betekent dit dat grote erfenissen niet of nauwelijks worden belast. Dat draagt bij aan de irritatie.'<br><br>'Toch zien ook veel liberalen veel in de erfbelasting, omdat die de kansen voor elke nieuwe generatie weer wat rechttrekt, los van de praktische haken en ogen. Maar het grappige is dat de meeste mensen erven als ze al midden vijftig zijn, en het dus minder nodig hebben. Onderwijs is veel belangrijker voor een goede start. Los daarvan kan een hoge erfbelasting ook tot gedragsverandering leiden bij de erflaters. Ze zijn misschien wat minder fanatiek in het laten groeien van hun bedrijf, of ze hevelen alles over naar het buitenland, met hulp van belastingadviseurs. En dat allemaal voor een relatief kleine belastingopbrengst. Laten we pragmatisch zijn, en ons richten op belastingen die echt wat opbrengen.'<br><br>U noemt de huizenmarkt als bron van vermogen voor de 'gewone man'. Tegelijkertijd zijn de prijzen in Nederland zo hoog opgelopen dat veel huurders er niet meer tussen komen. Zo ontstaat er toch meer ongelijkheid tussen de haves en de havenots, op basis van huizenbezit?<br><br>'Daar is geen eenvoudige oplossing voor. Zaken als lagere rente en de trek naar de stad hebben de prijzen twintig, dertig jaar lang opgejaagd. Dat creëert een kloof tussen huurder en koper, maar ook tussen jong en oud. We moeten meer mensen in staat stellen een huis te kopen. Goed onderwijs en genoeg banen zijn ook cruciaal. En meer bouwen: een tekort aan nieuwbouw is ook een van de oorzaken van de hoge prijzen. En we moeten niet vergeten dat ook die jonge mensen erven.'<br><br>Worden de erfenissen van de babyboomers met een eigen huis dan de grote gelijkmaker? <br><br>'Dat kan zeker een gelijkmaker zijn, al krijg je dan weer nieuwe welvaartskloven. De een krijgt wel een erfenis, de ander niet. Er zullen altijd verschillen blijven. Sommigen hebben gewoon pech. In Zweden hebben we overigens wel een belasting van 22% op de winst bij verkoop van een huis - dus niet bij vererving.'<br><br>Uit de grafieken blijkt dat de ongelijkheid trendmatig daalt, maar sinds de jaren negentig weer licht is toegenomen. Baart u dat zorgen?<br><br>'De meeste bezittingen zijn nu in handen van een grote groep. Dat betekent ook dat ongelijkheid niet zo gemakkelijk kan toenemen. De enige groep die mij zorgen baart, zijn immigranten. Vele zijn werkloos en blijven dat misschien hun leven lang, met gevolgen voor volgende generaties. Dat is zorgelijk.' Maar wat die grafiek betreft: Waldenström vindt de vergelijking met begin jaren tachtig verkeerd. 'Op de een of andere manier doen we dat steeds weer, maar dat startpunt is misleidend. We zaten toen op een dieptepunt, met hoge werkloosheid en verlieslatende ondernemingen. Complete industrieën verdwenen. Dus natuurlijk was de ongelijkheid toen kleiner. Tussen 1980 en 2000 vond een normalisatie plaats, en geen problematische toename van de ongelijkheid. Sinds 2010 is de ongelijkheid nergens veel toegenomen. Dus die ongelijkheid is een bewust verzinsel van mensen die een hekel aan de rijken hebben.'<br><br>Wie zijn die mensen? <br><br>'Piketty is absoluut een van hen, maar de Oeso (de in Parijs gevestigde club van rijke landen, red.) heeft dit verhaal ook al jaren rondgepompt. Dat is een heel politieke organisatie.'<br><br>Ziet u de focus op ongelijkheid dan als een vorm van links populisme?<br><br>'Misschien is dat een goede provocatieve stelling. Collega's op mijn onderzoeks­terrein zijn voornamelijk links in hun manier van kijken naar de samenleving. Dat beïnvloedt de manier waarop ze vragen stellen en data selecteren. Zoals het nemen van 1980 als startpunt voor vergelijkingen. Door hun focus op gelijkheid negeren ze dat de grootte van de taart heel belangrijk is. Economische groei is heel goed voor de onderlaag, want het genereert banen en belastinginkomsten, die bijvoorbeeld goed onderwijs mogelijk maken. Daar moeten politici duidelijker over zijn, in plaats van zich zorgen te maken over bedrijven die te veel winst maken. Het is geen nulsomspel, waarbij de rijkdom van de een ten koste moet gaan van de ander.'<br><br>'Als het gaat om ongelijkheid zijn veel politici resistent tegen de feiten. Die interesseren ze niet. Ze zeggen standaard dat de ongelijkheid te groot is. Het probleem met de rechterkant van het politieke spectrum is dat ze niet eens begrijpen dat dit een belangrijk vraagstuk is. Ze zijn onverschillig, ze weten er niets van, dus laten ze een vacuüm achter.'<br><br>Hoe kijkt u terug op de samenwerking met Piketty? <br><br>'Hij was vier jaar lang mijn collega op de Paris School of Economics. Ik was hoogleraar in Uppsala en hij nodigde me uit om naar Parijs te komen. Ik ken hem persoonlijk goed. Hij zei vaak tegen me: ""O Daniel, jij bent zo rechts!"" Hij en collega's hadden het toen over neoliberalisme en exploderende ongelijkheid. Ik was het daarmee oneens, maar durfde niets te zeggen want iedereen stond achter de redenering van Piketty. Hij is een indrukwekkende figuur, slim en belezen, maar heel politiek.'<br><br>Vervolg op pagina 9<br><br>Vervolg van pagina 7<br><br>'Collega's op mijn vakgebied zijn vooral links. Dat beïnvloedt de manier waarop ze vragen stellen'<br><br>Marijn Jongsma is redacteur van Het Financieele Dagblad.<br><br>",
2025-02-22,Zaterdag 22 Feb 2025,'Sexy setjes en gedurfde ontwerpen hangen niet meer in een zwarte hoek van de winkel',"Patricia Beurskens (1982) is het creatieve brein van het Nederlandse lingeriemerk Hunkemöller. Ze heeft een aparte kast alleen voor haar lingerie.<br><br>Door Joyce Kaffa<br><br>U werkt vijftien jaar bij Hunkemöller. Bent u niet toe aan iets nieuws?<br><br>'Nee, omdat ik steeds iets nieuws kán doen. Toen ik begon, was Hunkemöller een ander merk. De tendens was toen gericht op sterke en sexy vrouwen. Nu zitten we in een transitie: we willen een merk worden dat met vrouwen meegroeit.'<br><br>Voor wie ontwerpt u nu? 'Voor elke vrouw en al haar kanten. Je bent niet alleen sexy of alleen sportief. We willen die diversiteit laten zien. De collectie­ en de winkels veranderen: het sensuele lingerieaspect is er nog steeds, maar anders. Waar vroeger sexy setjes en gedurfde ontwerpen afgezonderd in een zwarte hoek van de winkel hingen, worden die nu subtieler gepresenteerd.'<br><br>Is daar behoefte aan? 'Ja, het voelde voor veel vrouwen te dwingend. Niet iedereen loopt een winkel binnen om direct met kanten body's en jarretels geconfronteerd te worden. Nu is de presentatie toegankelijker, meer in balans.' In 2007 opende Hunkemöller winkels in Saoedi-Arabië, die werden in 2018 gesloten, en in 2024 heropend. Ontwerpt u daar anders voor? 'Niet radicaal anders, maar we houden rekening met de markt. Lange broeken, geen blote buiken in de campagnes. In de etalages zijn geen grote foto's van modellen. We richten ons meer op het product.' Is de markt daar sinds 2007 veranderd? 'Lingerie was er al groot. De markt is veel liberaler geworden dan tien, vijftien jaar geleden. Er kan meer door veranderende sociale normen. Toch letten we erop dat we ons merk aanpassen aan de cultuur en het land.'<br><br>Concurrent Victoria's Secret heeft op het gebied van diversiteit een stormachtige periode achter de rug, maar blijft populair. Bent u jaloers op hun succes? 'Omzetmatig, ja. Daarin zijn ze heel groot. Voor de rest, zonder te veel een ander merk af te vallen, nee. Als ik kijk hoe ze modellen neerzetten, gefixeerd op schoonheidsidealen, dat is niet zoals ik dat zou willen of waar Hunkemöller voor staat. Wij willen geen tick-the-box-benadering als het gaat om diversiteit. Blijven meebewegen met de tijdsgeest is belangrijk.' Stilzitten is niets voor u? 'Het zit in mijn karakter om constant bezig te zijn. Ik weet niet of je in sterrenbeelden gelooft? Ik ben stier; als ik een doel heb ga ik ervoor. Zo verhuren mijn man en ik ook een huis in Spanje en hebben we een shareddiningrestaurant in Arnhem.'<br><br>Hoe ziet uw ondergoedlade eruit? 'Ik heb een aparte kledingkast voor mijn lingerie, op kleur gesorteerd. Het is een beetje belachelijk, maar ik draag het elke dag. Wat ik niet meer draag, bewaar ik in de kelder als archief, misschien ooit voor mijn dochters, die nu in de puberteit zitten.'<br><br>Tot slot: een tip voor een goed gevoel, naast mooie lingerie? 'Restaurant De Nieuwe Winkel, in Nijmegen. Wij komen daar al jaren. Ze hebben een vegan kaart en sinds een paar jaar twee Michelinsterren.'<br><br>Patricia Beurskens wil een merk creëren dat met vrouwen meegroeit.<br><br>Sinds 2024 heeft Hunkemöller een nieuwe ceo. De winkels krijgen een make-over.<br><br>Bij sterrenrestaurant De Nieuwe Winkel komt Beurskens al jaren.<br><br>De ladekast waarin Beurskens al haar lingerie opbergt.<br><br>Foto: duncan de fey<br><br>",
2025-02-22,Zaterdag 22 Feb 2025,"'Toen we lid werden van de klimaatalliantie, zag de wereld er heel anders uit'","Waarom zijn jullie uit klimaatalliantie Net-Zero Asset Managers Initiative gestapt? <br><br>BlackRock ligt onder vuur. Sommige klanten vinden de vermogensbeheerder niet groen genoeg, zeker niet nu het bedrijf uit het Net-Zero Asset Managers Initiative is gestapt. Directeur Nederland Monique Donders geeft tekst en uitleg. 'We zien klimaatrisico's en de energietransitie nog steeds als belangrijke trends.'<br><br>BlackRock, 's werelds grootste vermogensbeheerder, zit in een spagaat. In thuisland de Verenigde Staten wordt het bedrijf in verschillende staten aangeklaagd omdat het te 'woke' zou zijn. Maar in Europa vinden partijen BlackRock juist niet groen genoeg. Het bedrijf spreekt zich veel minder uit over duurzaamheid dan een paar jaar geleden en stapte begin dit jaar uit een belangrijke klimaatcoalitie van vermogensbeheerders. Actiegroep Fossielvrij is onlangs een campagne gestart waarin pensioenfondsen worden opgeroepen hun geld weg te halen bij BlackRock, en pensioenfonds PME heeft al aangegeven dit te overwegen.<br><br>BlackRock beheert zo'n €355 mrd voor Nederlandse klanten, waarvan een groot deel voor pensioenfondsen. Wereldwijd belegt het bedrijf ongeveer €10.000 mrd. Daarmee is BlackRock een van de stille krachten van de wereldeconomie. Die stilte past bij het bedrijf, dat zich zo ver mogelijk probeert te houden van politieke discussies en de aandacht niet vaak op zichzelf vestigt. Net als bij andere vermogensbeheerders, draait het bij BlackRock niet om BlackRock, maar om wat de klant wil, of dat nu het bouwen van een duurzame portefeuille is of een pensioenfonds helpen bij de overstap naar het nieuwe pensioenstelsel.  Maar die stilte wordt steeds minder houdbaar voor BlackRock. Politici, activisten en nu ook klanten vragen het bedrijf zich uit te spreken. Die boodschap is binnengekomen bij de vermogensbeheerder, stelt Monique Donders, hoofd van BlackRock in Nederland. 'Misschien zijn we te ijverig aan het rekenen geweest en hebben we te weinig gesproken over wat we doen.'<br><br>'Helaas zijn de nuances die gepaard gaan met zo'n initiatief niet aan iedereen besteed. Het is natuurlijk niet zo dat je door lid te zijn van die coalitie, je vermogen van klanten die niets met duurzaamheid hebben anders gaat beheren. Daar is de coalitie ook niet voor opgericht. Maar die kleine letters worden niet door iedereen gelezen. Dat leidde tot behoorlijk wat juridische complexiteit, vooral in de VS, die ons veel tijd en energie kostten. Toen hebben we een zorgvuldige analyse gemaakt van de voor- en nadelen, en besloten ons terug te trekken. We zijn er niet licht uitgestapt: het heeft intern tot discussie geleid. Het is niet zo dat we gezegd hebben: al dat gezeur in Texas, we trekken de stekker eruit.' (Donders doelt op de rechtszaken die in deze Amerikaanse staat lopen omdat BlackRock de steenkolenmarkt verstoord zou hebben door belangen te nemen in Texaanse kolenproducenten en die vervolgens onder druk te zetten om minder te gaan produceren, red.)<br><br>'Overigens zien we klimaatrisico's en de energietransitie nog steeds als belangrijke beleggingstrends. Dat geldt ook voor veel van onze Amerikaanse klanten. Een aantal wil duurzaamheid niet opnemen als aparte doelstelling voor hun portefeuille, maar ze ontkennen niet dat we in een energietransitie zitten en dat daar mogelijkheden en risico's aan zitten. Ons vertrek heeft geen invloed op hoe we het geld van klanten beheren. We bieden zo'n 500 producten aan op het gebied van duurzaamheid en transitie en hebben 700 mensen in dienst die expert zijn op die thema's. We bouwen bovendien nog steeds portefeuilles op maat voor onze klanten, voor pensioenfondsen en banken. Er is geen partij in Nederland waarmee we niet spreken over duurzaamheid.'<br><br>Hoe reageerden klanten op jullie beslissing om uit de coalitie te stappen?<br><br>'Een groot deel van hen hebben we zelf benaderd, omdat we erop geanticipeerd hadden dat klanten voor wie duurzaamheid belangrijk is, vragen zouden hebben. Een aantal klanten heeft ons benaderd, schriftelijk en telefonisch. Als we met ze in gesprek gaan en onze beweegredenen uitleggen, zien we dat ze in de meeste gevallen begrijpen dat het geen invloed heeft op de manier waarop we hun geld beheren.'<br><br>Als lidmaatschap geen rol speelt bij jullie beleid, waarom zijn jullie dan überhaupt lid geworden? <br><br>'In 2021, toen we lid werden, zag de wereld er heel anders uit. Gesprekken over duurzaamheid wereldwijd waren op een ander niveau. Destijds was dit een goed signaal dat wij dit belangrijk vonden. Inmiddels zijn we vier jaar verder en zijn er zaken veranderd. Er is meer onderscheid gekomen in de verantwoordelijkheden van vermogensbeheerders als BlackRock en asset owners zoals pensioenfondsen, de echte eigenaren van vermogen. Wij als vermogensbeheerder hebben geen politieke of ideële agenda, maar we hebben klanten die dat wel hebben.'<br><br>Jullie zijn ook anders gaan stemmen op aandeelhoudersvergaderingen. Jullie steunen minder klimaatmoties dan vier jaar geleden. <br><br>'Wij stemmen per jaar op 169.200 voorstellen, waar klimaat één onderdeel van is. Het is een heel specifieke subset. En als je kijkt naar de kwaliteit van de voorstellen, is die er niet op vooruitgegaan. De Amerikaanse toezichthouder SEC had de regels versoepeld waardoor je zo ongeveer alles kon inbrengen wat je wilde. Bovendien: als wij stemmen, staat het financiële langetermijnbelang van onze klanten voorop. Als een voorstel niet in lijn is met eerdere strategische voorstellen, overbodig is of geen financiële waarde toevoegt, stemmen we niet voor. We gaan niet op de stoel zitten van het management, ook niet op de stoel van een activist. Die drie dingen zorgen ervoor dat we anders zijn gaan stemmen. Maar dat is niet per se een neergaande lijn.'<br><br>Zowel door het nieuwe stelsel als vanwege hun keuzes op het gebied van duurzaamheid moeten pensioenfondsen steeds meer uitleggen wat ze doen. Adviseren jullie ze daarin? <br><br>'Onder het nieuwe stelsel moeten deelnemers vaker updates krijgen over hun portefeuille, ze gaan meer inzicht krijgen in hun potjes. Dat gaat leiden tot vragen. Je hebt dan een goed systeem nodig dat de gevolgen van bepaalde keuzes inzichtelijk kan maken. Ik denk dat daar vanuit pensioenfondsen en hun adviseurs meer vraag naar zal komen.'<br><br>'Wat betreft duurzaamheid, daarin hebben wij een informerende rol. We hebben veel gesprekken met klanten over de samenstelling van hun portefeuille. Het is onze rol om voor hen inzichtelijk te maken wat de gevolgen zijn van een bepaalde keuze. Maar de uiteindelijke beslissing is niet aan ons, omdat het niet ons geld is. En ook hoe daarover gecommuniceerd wordt, is aan het pensioenfonds.'<br><br>Wat zijn andere belangrijke veranderingen onder het nieuwe stelsel? <br><br>'We zien langs drie dimensies impact. Ten eerste in de samenstelling van de portefeuille. Er gaat minder renterisico afgedekt worden en in kortere looptijden. Bovendien komt er meer focus op private markten, denk aan private equity en infrastructuur. De buffers aan eigen vermogen die pensioenfondsen daarvoor aan moesten houden, waren hoog. Dat valt straks weg. Dit gaat leiden tot hogere allocaties naar private markten.'<br><br>'Ten tweede veranderen de rollen en verantwoordelijkheden van de betrokken partijen: pensioenfonds, fiduciair zoals wij, custodian die de effecten aanhoudt en de pensioenuitvoeringsorganisatie, zoals APG. We moeten opnieuw nadenken over wie wat voor sommetjes maakt, wat voor rapportages maakt en communiceert met de deelnemers. We hebben tien fiduciaire klanten, en die hebben allemaal een andere combinatie custodian en uitvoerder. Dan moet je de puzzel dus tien keer opnieuw leggen.' 'Het derde punt is dat steeds meer partijen gaan kijken naar hun businessmodel, meer dan ik had verwacht. PGGM heeft maar één klant, APG gaat dat ook doen, MN is aan het nadenken over wat ze moeten. Blue Sky Group, dat €25 mrd beheert voor de KLM-fondsen, heeft ook bedacht dat het wel een beetje ingewikkeld wordt. Zij zijn bij Achmea ingeschoven.'<br><br>Jullie hebben onlangs het pensioenfonds van Shell aan boord gekregen. Verwachten jullie meer overstappers? <br><br>'Er is van alles in beweging. Nu APG zich nog maar gaat richten op één klant, ABP, zit de hele markt te kijken wat bpfBouw gaat doen. Dat kan nog alle kanten op. Je hebt nu nog een aantal commerciële fiduciaire partijen: Achmea, wij, Van Lanschot, Goldman en nog een paar kleinere. Dat aantal is de afgelopen jaren afgenomen. Nu is er nog voldoende keuze, maar het zou niet goed zijn als dat heel veel verder verschraalt.'<br><br>'Misschien zijn we te ijverig aan het rekenen geweest en hebben we te weinig gesproken over wat we doen'<br><br>Marceline Bresson en Maaike Noordhuis zijn redacteur van Het Financieele Dagblad.<br><br>",
2025-02-22,Zaterdag 22 Feb 2025,'Zonder BOR waren we geen familiebedrijf meer',"Versoberen<br><br>Voor kinderen die hun ouders opvolgen in het familie-bedrijf gelden gunstige belastingregels. Zo voorkomt de overheid dat een bedrijf bij opvolging financieel in zwaar weer raakt. De bedrijfsopvolgingsregeling (BOR) wordt versoberd, maar blijft evengoed aantrekkelijk. Wat verandert er precies?<br><br>Door Wilma van Hoeflaken<br><br>'Vanaf mijn 10de ging ik met mijn vader mee naar de winkel om te helpen. Ik pakte dozen uit of hielp met het opbouwen van een modeshow. Mijn zus was net zo enthousiast. Zij liep al van jongs af aan mee in modeshows', zegt Bram van Blijdesteijn (1976), die samen met zus Anne (1982) en broer Max (1977) de directie vormt van Blijdesteijn Mode, in Tiel. Voor Bram en Anne stond altijd al vast dat ze het bedrijf van hun vader zouden overnemen. Broer Max twijfelde, maar na aandringen van Bram kwam hij uiteindelijk ook in de zaak.<br><br>Bram begon in het managementteam en werkte samen met zijn vader en twee inkopers. 'Ik was 25 en werkte met mensen van rond de zestig. Het managementteam wilde niets weten van mijn ideeën en mijn vader gaf nogal dominant leiding. Toen heb ik aan mijn broer gevraagd of hij het niet leuk vond de tent samen voort te zetten.' Zo geschiedde: in 2011 namen de<br><br>broers en hun zus de zaak over, een kledingzaak van 3500 vierkante meter met meer dan 200 merken in het midden- en hogere prijs-segment en 52 werknemers.<br><br>Bij de overname van het bedrijf maakten de Van Blijdesteijns gebruik van de bedrijfsopvolgingsregeling (BOR), een fiscale faciliteit bij het schenken en erven van ondernemingsvermogen uit familiebedrijven. De BOR maakt het onder meer mogelijk €1,5 mln van het ondernemingsvermogen te erven of te krijgen zonder er erf- of schenkbelasting over te betalen. 'Zonder de BOR was het moeilijk geweest een familiebedrijf te blijven', stelt Bram. 'Als je bij de overdracht naar de nieuwe generatie meteen veel belasting moet afrekenen, komt dat geld niet ten goede aan het bedrijf.' De BOR is bedoeld om te voorkomen dat het voortbestaan van een bedrijf in gevaar komt bij een wisseling van generaties. Anders zouden de kinderen - tenzij zelf vermogend - geld uit het bedrijf moeten halen om de belastingaanslag te betalen. Volgens het CBS zorgen familiebedrijven (70% van alle mkb-bedrijven) voor een derde van de werkgelegenheid in Nederland. 'De BOR moet voorkomen dat familiebedrijven financieel in zwaar weer komen als de eigenaar overlijdt of ermee wil stoppen en het bedrijf overdraagt aan de kinderen', aldus Lucienne van der Geld, directeur van Netwerk Notarissen en docent notarieel recht aan de Radboud Universiteit, in Nijmegen. 'Als je het geld voor de schenk- of erfbelasting uit het bedrijf moet halen, kan dat problemen opleveren. Daarom geldt er een ruime vrijstelling.'<br><br>Toch was er kritiek op de regeling. Die zou te ruimhartig zijn. Daarom wordt de BOR in etappes versoberd en neemt het kabinet maatregelen om oneigenlijk gebruik tegen te gaan.<br><br>De eerste maatregel om de BOR te versoberen ging in 2024 al in. Sinds 1 januari 2024 valt vastgoed dat verhuurd is aan derden - en dus niet gebruikt wordt om het bedrijf uit te oefenen - buiten de BOR. Met ingang van 1 januari 2025 is het vrijgestelde bedrag in de BOR verhoogd van €1,2 mln naar €1,5 mln. Dit is voordelig voor familiebedrijven met een waarde richting €1,5 mln. Maar de belastingvrijstelling voor het overige deel van de bedrijfswaarde ging van 83% naar 75%. Dat is nadelig voor de grote familiebedrijven. Voor familiebedrijven die al gebruikmaakten van de BOR hebben deze veranderingen geen gevolgen. Verder geldt sinds 1 januari 2025 dat kinderen die aandelen krijgen van het familiebedrijf minstens 21 jaar moeten zijn. Hiermee komt een einde aan de zogeheten baby-BOR. Daarnaast bereidt het kabinet maatregelen voor om misbruik van de BOR tegen te gaan (zie 'Veranderingen').<br><br>Verduurzamen<br><br>Ook Monique Vernooy (1970) maakte gebruik van de BOR toen ze in 2015 het containerbedrijf van haar vader overnam. 'Zonder deze regeling had ik het bedrijf niet kunnen voortzetten', zegt ze. 'Wij zijn een klein bedrijf en banken zijn niet meer zo happig om kleine bedrijven te financieren. En als ze het wel doen, begin je met een schuld. Dan had ik het bedrijf niet kunnen verduurzamen zoals ik nu heb gedaan.'<br><br>Vernooy verving de oude barakken door een nieuwe, goed geïsoleerde bedrijfshal, schafte zonnepanelen aan en een powerpack - een soort grote batterij -, om zelf te kunnen zorgen voor de energie voor de luchtzuivering en de warmtepompen. 'We gebruiken veel minder energie. Dat is goed voor het milieu en voor het bedrijf, want onze kosten zijn lager.' Het bedrijf zit in haar DNA, zegt Vernooy, die bij Vernooy Containers de derde generatie vormt. 'Maar vroeger wist ik dat nog niet.' Pas toen de bank tien jaar geleden aan haar vader vroeg wie hem ging opvolgen, ging ze erover nadenken. De vierde generatie staat al klaar, een achterneef die al lang in het bedrijf werkt en het straks graag wil voortzetten.<br><br>aankomende Veranderingen<br><br>Het kabinet bereidt maatregelen voor om de rollator-BOR tegen te gaan. Dit is een constructie waarbij ouders op latere leeftijd een bedrijf kopen en dit aan hun kinderen geven. Dan gaat het immers niet om de voortzetting van een familiebedrijf. Ook wil het kabinet de dubbel-BOR bestrijden. Dit is een constructie om misbruik te maken van de BOR. Ouders hebben bijvoorbeeld €1 mln op de bank en hun bedrijf is ook €1 mln waard. Via de  BOR geven ze het bedrijf aan hun kinderen. Vijf jaar later kopen de ouders het bedrijf terug voor hetzelfde geld. Ten slotte schenken ze het bedrijf weer aan hun kinderen via de BOR. Deze plannen gaan naar verwachting in op 1 januari 2026.<br><br>",
2025-02-22,Zaterdag 22 Feb 2025,Arabische leiders broeden op eigen plannen voor Gaza,"De leiders van zes Arabische Golfstaten zijn gisteren in Riyad besprekingen begonnen over plannen voor Gaza. Het doel is om met een alternatief plan te komen zodat een controversieel voorstel van Donald Trump over het gebied van tafel kan.<br><br>David de Jong<br><br>Tel Aviv<br><br>De Golfstaten kwamen gisteren bijeen in Riyad ter voorbereiding op een grotere top van de Arabische Liga in Egypte op 4 maart. Op de agenda staat een alternatief voor het plan van de Amerikaanse president om de Gazastrook te bezetten, de twee miljoen Palestijnse inwoners te verdrijven en het gebied te herontwikkelen onder Amerikaanse controle.<br><br>De suggestie van Trump dat de Verenigde Staten de controle over de Gazastrook overnemen, is met verontwaardiging ontvangen in de Arabische wereld. De president wil van de strook de 'Rivièra van het Midden-Oosten' maken. De Palestijnse inwoners zouden dan wel gedwongen moeten verhuizen naar buurlanden zoals Egypte en Jordanië. De regering van Trump ziet het voorstel als een oproep aan de leiders van het Midden-Oosten om met een beter alternatief te komen. 'Al deze landen zeggen hoeveel ze om de Palestijnen geven', zei Marco Rubio, de Amerikaanse minister van buitenlandse zaken, vorige week in Israël. 'Als de Arabische landen een beter plan hebben, dan is dat geweldig.' Arabische regeringen voeren nu haastig overleg om precies dat te doen. Egypte, Jordanië, Saoedi-Arabië, Qatar en de Verenigde Arabische Emiraten werken samen om een eigen idee voor de Gazastrook te smeden. De Arabische landen willen helpen bij de financiering van de wederopbouw, en ook het toezicht op de herstelwerkzaamheden moet bij die landen liggen. De Palestijnse inwoners moeten in Gaza kunnen blijven, zodat de mogelijkheid op een Palestijnse staat behouden blijft. Een belangrijk knelpunt blijft de kwestie van naoorlogs bestuur in Gaza. Een voorgesteld Egyptisch plan omvat de vorming van een comité van Palestijnse technocraten en leiders, die allemaal niet gelieerd zijn aan de Hamasmilitie, die de Gazastrook kunnen besturen als de oorlog voorbij is. Maar Israëlische leiders zeggen dat ze zich verzetten tegen naoorlogse plannen die de weg zouden vrijmaken voor Palestijnse soevereiniteit.  Voor elke strategie voor het bestuur van de Gazastrook willen de Arabische leiders de zegen van de Palestijnse Autoriteit, de internationaal erkende entiteit die Gaza bestuurde tot Hamas het gebied bijna twintig jaar geleden innam. Maar Mahmoud Abbas, de president van de Palestijnse Autoriteit, lijkt op zijn hoede voor elk plan dat hem niet de volledige controle over Gaza geeft. Hamasfunctionarissen hebben gezegd dat ze bereid zijn de controle over civiele zaken over te dragen aan een andere machthebber. De militie heeft tot nu toe geweigerd hun militaire tak te ontmantelen, wat weer onaanvaardbaar is voor zowel Israël als Trump. De Egyptische president, Abdel Fattah el-Sisi, was donderdag in Riyad voor voorbereidende gesprekken met de Saoedische kroonprins, Mohammed bin Salman. Voor zijn vertrek naar Saoedi-Arabië, zei president el-Sisi dat de Egyptische voorstellen 'geen gedwongen verplaatsing' van Palestijnen met zich zullen meebrengen. Velen in de Arabische wereld beschouwen elke gedwongen verplaatsing van Palestijnen als etnische zuivering, maar ook als de doodsteek voor een toekomstige Palestijnse staat. Jordanië en Egypte zijn bezorgd dat toegenomen Palestijnse migratie tot economische en politieke verstoringen in eigen land leidt.<br><br>Naoorlogs bestuur en soevereiniteit blijven grootste struikelblokken voor Gazastrook<br><br>",
2025-02-22,Zaterdag 22 Feb 2025,Bedrijf op Trumps heffingenlijstje betaalt de rekening,"De jaarresultaten resulteerden deze week in flinke koersuit- slagen. In de VS dreigde president Donald Trump opnieuw met heffingen, ditmaal op auto's, halfgeleiders en medicijnen. Het bericht had zijn weerslag op aandelen in deze sectoren.<br><br>Marco Vlot<br><br>Amsterdam<br><br>Aan de groeiende lijst van producten, landen of sectoren waar de Amerikaanse president, Donald Trump, invoerheffingen wil opleggen, werden deze week auto's, halfgeleiders en medicijnen toegevoegd. Het resultaat was te merken: Europese automakers als Volkswagen, BMW en Mercedes verloren woensdag terrein, een dag na de mededeling van Trump.<br><br>Ook in Azië leverden autobedrijven aanvankelijk in, maar bij Nissan was daar aan het einde van de week niets meer van te merken. Gisteren kwam het bericht naar buiten dat de Japanse automaker van plan is om met Tesla in gesprek te gaan over een mogelijke investering. Het aandeel schoot omhoog waarmee de weekwinst op bijna 9% uitkwam.  Over de vraag of de heffingen van Trump een goed idee zijn, verschillen de meningen. Waar de president lijkt te geloven dat ze allerlei al dan niet imaginair economisch onrecht dat de Verenigde Staten is aangedaan rechttrekken, zijn er de nodige experts en zakenmensen die juist geloven dat de heffingen de Amerikaanse economie schade zullen berokkenen.   Zo hoopt Katrina Ell van Moody's Analytics dat de dreiging van heffingen een onderhandelingstactiek is. 'Wat we uit het verleden weten, is dat deze meestal niet werken zoals Trump wil dat ze werken', zei ze tegenover Bloomberg. Jim Farley, ceo van automaker Ford, zei vorige week dat de inmiddels uitgestelde heffingen van 25% voor Mexico en Canada 'een gat in de Amerikaanse industrie zullen slaan dat we nog nooit eerder hebben gezien'. Ook de Federal Reserve heeft zijn bedenkingen. Functionarissen van de Fed vonden in januari dat de inflatie verder moet dalen voordat renteverlagingen mogelijk zijn, bleek uit woensdag vrijgegeven notulen. Daarin uitten ze ook hun zorgen over de impact van Trumps heffingen op dit proces. Veel economen verwachten dat de heffingen die Trump van plan is in te voeren de inflatie zullen aanwakkeren. Met al het Trumpnieuws zouden we bijna vergeten dat het cijferseizoen ook nog in volle gang is. Zo gaven deze week de nodige Nederlandse bedrijven inzage in de boeken. Dat leidde meer dan eens tot grote koersuitslagen. Zo verloren Philips en tankopslagbedrijf Vopak woensdag respectievelijk 11,1% en 7,4% na tegenvallende vooruitzichten. Opvallend genoeg voldeden de jaarcijfers van beide bedrijven daarentegen wel aan de verwachtingen van analisten. Een dag later kondigde SBM Offshore aan dat het beleggers gaat belonen met inkoop van eigen aandelen en een hoger dividend. Het aandeel van de producent van drijvende oliefabrieken steeg daarop 13,4%. Aegon trof het minder: de verzekeraar verloor 9,4% na publicatie van zijn cijfers. Gisteren was bouwbedrijf Heijmans de grote winnaar: na publicatie van de jaarcijfers won het aandeel bijna 14%. Ondertussen rijgen Europese beurzen de recordstanden aaneen. Dat gold in mindere mate voor de AEX. Die scherpte maandag nog met een kleine winst zijn slotrecord aan, maar zette na een nieuwe alltime high op dinsdag de weg naar beneden in. Over de afgelopen vijf dagen verloor de Amsterdamse graadmeter 1% om de week op 937,58 punten af te sluiten. De grootste stijger in de AEX was Prosus. De techbelegger lift mee op de opgaande trend bij Chinese technologiebedrijven en zag zijn koers de afgelopen week met 6,9% stijgen. De Midkap sloot de week af op 859,41 punten, een bescheiden 0,3% lager dan vorige week. In diezelfde periode won de smallcapindex 3,3%. De fikse stijging dankte de kleinste index aan een aantal flinke uitschieters. Zo profiteerde nachtkijkermaker Theon onder meer van de interesse van beleggers in de Europese defensiesector en een koopadvies van beleggingsadviseur Berenberg. Het aandeel won in een week 17,7% en is, na Azerion, dit jaar de grootste stijger van de index. Ook het eerdergenoemde Heijmans en navigatiebedrijf TomTom plusten deze week meer dan 10%.<br><br>'Wat we weten van de heffingen uit het verleden is dat ze niet werken zoals Trump wil'<br><br>",
2025-02-22,Zaterdag 22 Feb 2025,"Begrotingstekort 0,9%, pakt ongeveer €20 mrd lager uit","Het begrotingstekort over het afgelopen jaar valt fors lager uit dan eerder gedacht, met ongeveer 0,9%. Minister Eelco Heinen van Financiën (VVD) schrijft dat op basis van voorlopige cijfers aan de Tweede Kamer.<br><br>Martine Wolzak<br><br>Den Haag<br><br>Financiën komt eerder dan normaal met deze eindafrekening over 2024, zodat die meegenomen kan worden in een studie naar de kwaliteit van de ramingen voor de overheidsfinanciën. <br><br>In de Tweede Kamer is groeiende kritiek op de ramingen, nadat de afgelopen jaren het begrotingstekort keer op keer lager uitkwam dan aanvankelijk geraamd door het Centraal Planbureau, en door het ministerie van Financiën zelf. Zo werd in de rijksbegroting voor afgelopen jaar nog gerekend op een tekort voor de overheidsfinanciën van 2,9% van het bbp. Dat is twee procentpunt lager geworden, wat gelijk staat aan ongeveer €20 mrd.  Volgens Heinen heeft de Rijksoverheid vorig jaar €12,2 mrd minder uitgegeven dan begroot. Dat verklaart ruim de helft van die twee procentpunt. Ook gemeenten hebben minder uitgegeven, goed voor 0,4 procentpunt. Daarnaast is er een bescheiden meevaller aan de inkomstenkant van 0,2 procentpunt door hogere belastinginkomsten, en rekent Financiën een deel van de tegenvaller in box 3 niet toe aan 2024, maar aan dit jaar. 'Het is natuurlijk altijd goed als een tekort lager uitvalt dan verwacht', zegt minister Heinen gisteren na afloop van de ministerraad. 'Maar dit zijn voor het overgrote deel uitgaven die doorgeschoven zijn naar latere jaren. Dus als partijen denken: mooi, een lager tekort, dan kunnen we meer uitgeven, dan waarschuw ik. Dit zijn uitgaven die we later nog allemaal gaan doen.'  Volgens Financiën zijn daarnaast de meevallers aan de inkomstenkant, na een aantal jaren met miljarden hogere belastingopbrengsten dan geraamd, 'de laatste jaren verder afgenomen'.   Coalitiepartijen NSC en BBB hebben juist hun hoop gevestigd op de studiegroep ramingen, die half maart met een rapport moet komen. Als daaruit zou blijken dat de ramingen van de uitgaven structureel te hoog zijn, en van de inkomsten te laag, zou dat verlichting kunnen geven bij de onderhandelingen over de voorjaarsnota, de komende weken.  Bij de voorjaarsnota moet onder meer geld gevonden worden om de btw-verhoging op sport, cultuur en media af te wenden, voor nieuw stikstof- en klimaatbeleid en voor militaire steun aan Oekraïne.<br><br>",
2025-02-22,Zaterdag 22 Feb 2025,Beursplein 5 vecht om internationaal aanzien in strijd met Wall Street,"Flinke voorsprong<br><br>De Amsterdamse effectenbeurs heeft zich de afgelopen jaren een kosmopolitisch imago aangemeten. Dat was noodzakelijk, in de internationale beurzenstrijd, waarin Europa het aflegt tegen de Verenigde Staten. Maar het is niet genoeg. Verdere samensmelting van de Europese beurzen - ook met Frankfurt - is nodig om echt een vuist te kunnen maken tegen Wall Street.<br><br>En dat is één. Een slag op de gong. Gejuich, geklap. Op 13 februari is de eerste Amsterdamse beursgang van dit jaar een feit. In de chique bestuurskamer van de beurs vieren gesoigneerde Italiaanse mannen de nieuwe notering van 'hun' Ferrari Group. Taart voor hun neus, champagne (alcoholvrij of niet) in de hand.<br><br>Dan trekt René van Vlerken met een aantal tikken tegen zijn glas de aandacht. De baas van de Nederlandse beurs is verheugd over de Italiaans-Britse juwelenvervoerder, laat hij in soepel Engels - met kenmerkend Nederlands accent - weten. Diezelfde dag maakt Unilever bekend de ijsjesdivisie af te splitsen en een primaire notering aan het Beursplein te geven. In een wereld waarin Wall Street de de facto bestemming dreigt te worden van beleggers en beursnoteringen, moet de Amsterdamse beurs aanzien behouden door zich een kosmopolitisch imago aan te meten. Op het Damrak hangt geen spruitjeslucht: er is plek voor bedrijven uit elk land en elke sector. Het recentelijk aangekondigde plan om de hoofdindex op het Beursplein, de AEX, uit te breiden naar dertig aandelen, past in de internationale ambitie. Maar internationaal of niet, is de Amsterdamse beurs wel opgewassen tegen de Amerikaanse concurrentie?<br><br>Beursplein 5, pal naast de Bijenkorf in het centrum van Amsterdam, is de beurs van het Nederlandse bedrijfsleven. Van bekende ondernemingen als ASML, Philips en AkzoNobel, maar ook van kleinere spelers als Aalberts of Arcadis. Tegelijkertijd moet de beurs zich staande houden én zich onderscheiden op een internationaal speelveld. Sterker nog, als onderdeel van de Euronextgroep moet de beurs hard werken om de achterstand op de Verenigde Staten en andere markten niet nog groter te laten worden. <br><br>Europese beurzen, Amsterdam incluis, zagen de afgelopen jaren de VS een flinke voorsprong nemen. Grote en aantrekkelijke beursgenoteerde bedrijven in combinatie met een vereenvoudigde marktstructuur en een hoge verhandelbaarheid van aandelen maken Wall Street aantrekkelijk voor zowel particulieren als institutionele beleggers. Ook voor bedrijven is dat het geval, want waar meer in aandelen gehandeld wordt, ligt de waardering vaak hoger.  In het kielzog van de VS zijn bovendien Aziatische markten als China en India aan een opmars begonnen. Maakte Europa vijftien jaar geleden nog 30% tot 40% van de totale handelsomzet uit, inmiddels is dat minder dan 10%, laat een medewerker van een grote marketmaker op anonieme basis weten over de eigen handel. Dat de positie van Europese beurzen onder druk staat, beseft ook Euronext Amsterdam. De Amsterdamse beurs doet dan ook zijn best om aantrekkelijk te blijven, oordelen marktkenners die het FD sprak. Met Van Vlerken heeft Euronext Amsterdam weer een echte beursman aan het hoofd. Eerder was hij hoofd noteringen bij de Amsterdamse beurs. In die tijd haalde hij onder meer buitenlandse bedrijven als het Italiaanse investeringsfonds Exor, het Spaanse infrastructuurbedrijf Ferrovial en het Britse private-equityhuis CVC binnen. Een nationale beurs die zich beperkt tot alleen binnenlandse bedrijven, is niet meer van deze tijd, weet ook Van Vlerken. Je kunt niet overleven in een relatief kleine binnenlandse markt als de Nederlandse. Daarom staat de beursman 'een tweesporenbeleid' voor, met ruimte voor Nederlandse én buitenlandse namen. <br><br>Meer kapitaal<br><br>Maar er is meer nodig dan een collectie internationale namen om het Beursplein aantrekkelijk te houden. Van Vlerken staat inmiddels een krappe zes maanden aan het hoofd. In die tijd bracht hij een reeks geplande veranderingen naar buiten. De nieuwe topman wil de hoofdindex, de AEX, uitbreiden van 25 naar 30 bedrijven. Bovendien maakt hij ruimte voor besloten beleggingsfondsen in de AEX. Dit soort fondsen wordt vaak gebruikt voor langetermijnbeleggingen in minder liquide bezittingen, zoals vastgoed, infrastructuur of private equity.<br><br>Het doel van de voorgenomen veranderingen? Meer kapitaal naar Beursplein 5 trekken. De initiatieven tonen volgens betrokkenen bovendien de bereidheid van Euronext en de Amsterdamse beurs om nieuwe dingen uit te proberen. Toch wordt er getwijfeld aan de hoeveelheid extra handel die de uitbreiding van de AEX zal opleveren. Sommige marktkenners noemen het een mooie opsteker voor de fondsen die erbij komen, andere betitelen het als 'gerommel in de marge'. De AEX is als index in het mondiale beurslandschap namelijk niet zo relevant, klinkt het. Zo noemt George Möller, oud-ceo van Euronext Amsterdam, de AEX vooral voor indexbeleggers weinig interessant. Hij stelt dat een bedrijf veel liever in toonaangevender indices als de S&P 500 of de CAC 40 zit. Volgens Möller is het feit dat de Nederlandse index 'niet superhot' is bij passieve beleggers, reden voor bedrijven om een notering elders te overwegen. 'Dat we toch zo veel internationale noteringen krijgen, is daarom een prestatie.' Will Hadfield, van het Amerikaanse Rosenblatt Securities, doet er nog een schepje bovenop: volgens hem doen nationale indices er voor het volgen van aandelen sowieso weinig toe. Hij wijst naar de Duitse beurs. Toen die in 2020 de hoofdindex uitbreidde, leverde dat geen extra handel op. 'Trackers werken veel vaker met de Stoxx 600 of de MSCI World', zegt hij. Zulke indices bieden een veel breder pakket aan aandelen aan dan de nationale indices, en daarmee kan de belegger het risico beter spreiden. 'Voor de handel in een aandeel is het belangrijk om in dat soort indices te staan.' De AEX mag als index in de Europese context dan minder relevant zijn, de Amsterdamse beurs is dat wel degelijk. Binnen de Euronextgroep, een netwerk van zeven nationale beurzen - naast die van Nederland bijvoorbeeld ook van Frankrijk en Italië - is de Amsterdamse beurs het internationale vlaggenschip. 'De Duitse beurs is wel erg Duits en de Franse beurs erg Frans. Bedrijven die een beursnotering overwegen, kijken toch eerst wie de peers zouden zijn op een beurs. Daarbij helpt het internationale imago van Amsterdam', zegt Tim Steven, partner bij advocatenkantoor A&O Shearman. Met dat internationale karakter heeft de hoofdstad vooral te maken met concurrentie van beurssteden Londen en New York. Dat werd bijvoorbeeld duidelijk bij de recentelijk aangekondigde notering van Unilever Icecream. Het levensmiddelenbedrijf wordt bij de planning vooral bijgestaan door Amerikaanse en Britse zakenbankiers, die automatisch naar hun thuislanden kijken voor een notering, zegt een ingewijde. Het is vooral aan Van Vlerken en de ministeries van Financiën en Economische Zaken te danken dat de ijsjesdivisie toch voor het Beursplein kiest, zegt deze persoon. Maar is de Amsterdamse beurs zonder spruitjeslucht nog wel aantrekkelijk voor Nederlandse bedrijven? Toch wel, denkt Stevens. 'Ik denk dat de BV Nederland baat heeft bij een actieve beurs die veel kapitaal aantrekt', zegt hij. 'Dus Nederlandse bedrijven hebben voordeel van het feit dat Amsterdam niet alleen de Nederlandse markt bedient. Dan zou de markt, en de toegang tot kapitaal, namelijk een stuk slechter zijn. Ik denk dat we onze zegeningen moeten tellen. Toch kan Amsterdam, zelfs als onderdeel van Euronext, geen echte vuist maken tegen de Amerikaanse kapitaalmarkt. Om dat te bewerkstelligen moeten de kapitaalmarkten van de verschillende lidstaten van de EU samengevoegd worden. Daar wordt al decennialang over gesproken, maar sinds het rapport van oud-ECB-voorzitter Mario Draghi vorig jaar is het debat over de kapitaalmarktunie - inmiddels omgedoopt tot spaar- en investeringsunie - weer helemaal tot leven gewekt. En ook al lijkt zo'n unie nog ver weg, toch wordt er al hardop nagedacht over de volgende stap. Want als er één Europese kapitaalmarkt zou komen, dan moet er ook één Europese beurs zijn. Het Euronextmodel biedt daarvoor een blauwdruk. De zeven aangesloten beurzen hebben allemaal hun eigen 'voordeur', maar delen dezelfde achterliggende liquiditeitspool. Beleggers kunnen dus met hetzelfde systeem aandelen verhandelen in alle zeven Euronextsteden, maar elke nationale beurs behoudt de eigen identiteit. Een kapitaalmarktunie in het klein, eigenlijk. Dat is een succes gebleken. Euronext is als beurzennetwerk met een marktkapitalisatie van de noteringen van €6000 mrd verreweg de grootste in Europa.<br><br>Ook Frankfurt?<br><br>Volgens betrokkenen is het wel zaak dat ook kleinere Europese beurzen zich bij Euronext voegen. Denk aan Madrid, of Athene, of Wenen. Uiteindelijk zou zelfs de beurs in Frankfurt, die wordt uitgebaat door Deutsche Börse, erbij moeten komen. Dat lijkt nu nagenoeg onmogelijk. Frankfurt is een van de grootste beurzen in Europa. Toch zal het die kant op moeten, zegt een bron die dicht bij Euronext staat. Of het ook gaat lukken, is vervolgens een kwestie van onderhandelen, zegt de bron. <br><br>En hoe onmogelijk is het echt? Nog niet zolang geleden konden weinigen zich voorstellen dat de beurzen van Nederland, Frankrijk en Italië harmonieus in een groep zouden kunnen bestaan. 'Euronext is het levendigste bewijs dat je je kapitaalmarkt kan integreren in de Europese landen', aldus oud-beursvoorman Möller.<br><br>'De Duitse beurs is wel erg Duits en de Franse erg Frans. Amsterdam heeft een internationaal imago'<br><br>Eva Schram, Marco Vlot en Albert Wagenaar zijn redacteur van Het Financieele Dagblad.<br><br>",
2025-02-22,Zaterdag 22 Feb 2025,Bouwer Heijmans verkoopt 23% meer woningen in 2024,"Bouwbedrijf Heijmans houdt de opgaande lijn met de woningverkoop vast. In 2024 heeft de Brabantse bouwer 3181 woningen verkocht, maakte het beursgenoteerde bouwbedrijf gisterochtend bekend. Dat is 23% meer dan in het voorgaande jaar.<br><br>Renol Vestergaard<br><br>Amsterdam<br><br>Bouwbedrijf Heijmans spreekt met de bouw van 3181 woningen in 2024 van een aantrekkende woningmarkt, maar waarschuwt wel voor trage ambtelijke procedures en bezwaren bij de planning van woningen. Die hebben de orderportefeuille van Heijmans in 2024 onder druk gezet.<br><br>Beleggers reageerden enthousiast op de resultaten. Het aandeel Heijmans steeg na de opening ruim 8% en bleef de grootste stijger onder de smallcaps. Het aandeel sloot 13,9% hoger op €38. Heijmans merkt dat vooral de woningverkoop aan particulieren een stijgende lijn vertoont. De toename van woningverkopen aan particulieren (+32%) was vorig jaar groter dan de stijging van de verkopen aan beleggers en corporaties (+13%). Het bedrijf ziet dat de verkoop in het middelhoge huursegment verschuift van institutionele beleggers naar woningcorporaties. Deze laatste groep investeert steeds meer in uitbreiding van de portefeuille en verduurzaming van zijn woningbestand, signaleert Heijmans. De bouwer boekte een omzet van €2,58 mrd, wat 22% hoger is dan het jaar ervoor. De operationele winst (ebitda) steeg van €147 mln naar €199 mln. Alle bedrijfsonderdelen droegen bij aan deze groei, meldt het bedrijf.  De divisie Wonen leverde de grootste winstbijdrage. Gezien de aantallen mogelijk te bouwen woningen is er ook een stevige basis voor de komende jaren. Die werkvoorraad is de afgelopen jaren opgevoerd, mede door de overname van bouwer en ontwikkelaar Van Wanrooij in 2023. Later kwam daar de acquisitie van het Brabantse Van Gisbergen nog bij. Met de overname van Van Wanrooij kwam de werkvoorraad in vastgoedontwikkeling - zoals grondposities voor potentieel te bouwen woningen - te liggen op 29.000 nieuwbouwwoningen. Inmiddels is dat aantal, ook door de overname van Van Gisbergen, gestegen naar 37.000 woningen.<br><br>Bouwbedrijf ziet aantrekkende woningmarkt, waarschuwt voor trage procedures<br><br>",
2025-02-22,Zaterdag 22 Feb 2025,Brunel gaat onderuit in vierde kwartaal,"Detacheerder Brunel zag de brutowinst in het vierde kwartaal van 2024 fors dalen. De brutowinst kwam uit op €61,8 mln, een autonome daling van 10% ten opzichte van dezelfde periode vorig jaar.<br><br>Van onze redacteur<br><br>Amsterdam<br><br>Brunel, gespecialiseerd in de detachering en plaatsing van hoogopgeleid technisch personeel, behaalde in het vierde kwartaal een onderliggende winst voor belastingen en rentelasten (ebit) van €14,4 mln. Op autonome basis was dat een daling van 15%. De omzet bedroeg €334,5 mln, -5% op autonome basis.<br><br>Over het hele jaar werd een winst voor belastingen en rentelasten geboekt van €58,6 mln, iets hoger dan de analistenvoorspelling van €54,1 mln, op een iets hogere omzet van €1,365 mrd. De winst per aandeel komt 6% lager uit op €0,59, terwijl het voorgestelde dividend onveranderd blijft, op €0,55 per aandeel. Smallcap Brunel opende hoger, op €9,55. Het aandeel sloot 7,4% hoger op €10,16. Beleggers waren aangenaam verrast door de sprong in de vrije kasstroom. Dankzij betere inning van uitstaande rekeningen is die over geheel 2024 toegenomen tot €74,6 mln, komend van -€17,6 mln een jaar eerder. In het lopende jaar verwacht Brunel aanhoudende onzekerheid in Duitsland; de groeiverwachtingen buiten Europa zijn 'divers en positief', aldus ceo Peter de Laat. Het bedrijf heeft 'meerdere nieuwe contracten' binnengehaald in de hernieuwbare-energiesector, die vanaf de eerste helft van dit jaar effect zullen hebben.  Brunel, dat vorig jaar een op de energietransitie gerichte Australische recruiter inlijfde en een belang nam in een Nederlandse opleider van vrouwen in de IT, is van plan de komende periode door te gaan met 'kralen rijgen' in markten waar de marges hoog zijn of waar het bedrijf een sterke organisatie heeft, zoals in Australië. Acquisities kwamen op een laag pitje te staan, terwijl er nog gezocht werd naar een cfo. Inmiddels is Toine van Doremalen aangetrokken als de finan­ciële man. <br><br>",
2025-02-22,Zaterdag 22 Feb 2025,DE BIG BAG,"Belachelijk ruim<br><br>De afgelopen jaren waren tassen zó klein dat er net een creditcard en een huissleutel in konden. Nu zijn grote tassen big business. En dat is niet zomaar, want hoe slechter het gaat, hoe groter de tas.<br><br>Door Ilonka Leenheer<br><br>Vergeet economische analisten en financiële experts. Je hoeft alleen maar naar vrouwen te kijken om te weten of er een recessie is of niet. Sinds de jaren twintig van de vorige eeuw is er zoiets als de hemline index, die de lengte van rokken koppelt aan de stand van de economie. Hoe korter de rok, hoe beter het met ons gesteld is. Kijk naar de flapper girls in de roaring twenties, die voor opschudding zorgden door hun knieën te laten zien. Of de minirokken toen het weer crescendo ging in de jaren tachtig, die nauwelijks meer waren dan een ceintuur.<br><br>Er is ook een lipstick index, bedacht door Leonard Lauder, voormalig bestuursvoorzitter van Estée Lauder. Hij stelde vast dat tijdens de recessie van begin deze eeuw de verkoop van lipstick flink steeg. Vrouwen gaven hun geld liever uit aan een kleine luxe als een lippenstift dan aan dure kleren.<br><br>En nu is er de bag index, volgens TikTok dan. Hoe slechter het met ons gaat, hoe groter de handtas. Alsof je je go bag, de tas met het hoognodige, die we kennen sinds de evacuaties in Los Angeles, al bij je hebt. Klaar om te vluchten: zei Navochef Mark Rutte niet ook zoiets? Een tas waar je halve leven in past: je laptop, je niet-inklapbare noisecancellingkoptelefoon, een hip boek, al dan niet om echt te lezen, een opgeladen powerbank, een prepperwaterfles, eventueel een blik bonen en uiteraard die mooie lippenstift.<br><br>De manier waarop we keuzes maken bij onze modeaankopen als indicatie voor hoe het met de economie gesteld is: of je erin gelooft of niet, feit is dat grote tassen een grootse comeback aan het maken zijn. Na jaren waarin handtassen zo ridicuul klein werden dat er misschien net een creditcard en een huissleutel in pasten, zijn ze nu, in de woorden van Tom Wambsgans, uit Succession, ludicrously capacious, oftewel belachelijk ruim. De big bag is big business. Een onverwacht grote hit is het van origine wat tuttige Amerikaanse merk Coach, dat al een tijdje bezig is met een revival sinds Stuart Vevers er in 2013 creatief directeur werd. Eerder haalde hij het Britse merk Mulberry uit het slop met een modernisering van de tas The Bayswater met hippe kleuren. Die groeide uit tot een klassieker en is nu modieus groot gegroeid. Ook zette hij het Spaanse Loewe weer op de kaart als tassenmerk.<br><br>Jane Birkin<br><br>Gen Z heeft Coach opeens ontdekt en dan voornamelijk de twee grootste tassen: de Brooklyn en de Empire Carryall. Tik die namen op sociale media in en duizenden filmpjes rollen over je scherm waarin de eigenaren laten zien hoe ze hun exemplaar aangepast hebben. Want ook dat is terug van weggeweest: de tas behangen met kettingen en sleutelhangers, wat Jane Birkin, naamgeefster van de befaamde Hermès-tas, met die van haar ooit deed. Nu zal de gemiddelde gen Z'er nauwelijks weten wie Birkin was, maar ze kennen allemaal wel de heilige graal der schoudertassen: de Birkin Bag. Haar allereerste Birkin was vorig jaar te zien bij een expositie van Sotheby's in Parijs.<br><br>De Britse actrice en zangeres deed er decennia over om zich haar tas eigen te maken met toeters en bellen en activistische stickers. De generatie van nu doet dat in een avondje, met accessoires die voor het versieren van tassen op de markt zijn gebracht. Jane Birkinify is nu zelfs een werkwoord. De Brooklyn boho-tas is, oneerbiedig gezegd, een soort minimalistische zak zonder enige hardware, op een klein ringetje na, waar eventueel al die tierelantijnen aan kunnen hangen. Al is dat eigenlijk zonde, want hij is juist verrassend licht voor zo'n groot model. Meteen nadat model Bella Hadid er afgelopen herfst mee werd gespot, ging de tas viraal en inmiddels kopiëren winkelketens als & Other Stories er lustig op los.<br><br>Wachtlijsten<br><br>De Brooklyn kost 550 euro, wat in de wereld van de designertassen een schappelijk prijsje is. Vergelijk het met de bijna identieke Large Hop, van Bottega Veneta, van bijna 4000 euro, of die andere TikTok-hype: de Tote Bag, van Goyard. Voor die laatste, niet eens leren tas met een instapprijs van 1500 euro staan mensen uren in de rij bij de winkel. En dan kosten de populairste varianten zelfs nog meer.<br><br>In de rij staan is nog tot daaraan toe, voor de Empiretas van Coach bestaan wachtlijsten. De populairste maat - net niet de grootste, want die is een beetje onhandelbaar - is al maanden uitverkocht. Waarom de Empire zo in trek is? Dat heeft ongetwijfeld te maken met het feit dat het een slimme dupe is, in TikTokjargon, van de immens gewilde maar peperdure Margaux, van The Row. Die kost een kleine 4000 euro, tegen 750 euro voor de Empire. Beide tassen zijn minimalistisch te noemen. Geen grote logo's, in tegenstelling tot de Book Tote, van canvas, van Dior en de Tote Bag, van Marc Jacobs, die een aantal jaar geleden erg populair waren. De Margaux is het nieuwe statussymbool voor hen die quiet luxury willen uitstralen. Deze tas heeft helemaal geen logo; hij is voor ingewijden. 'We wilden zien of, als iets mooi gemaakt is van geweldige materialen en met een goede pasvorm, het zou verkopen zonder een logo of naam erop', vertelden Mary-Kate en Ashley Olsen over deze lijn aan de Britse Vogue. Zij vormen de tweeling achter The Row en ze weten zelfs een simpele Teva-sandaal nog onweerstaanbaar chic te maken. Hun Margaux is de nieuwe Birkin, waar beroemdheden als actrice Jennifer Lawrence en zanger Harry Styles graag mee worden gezien. Hermès heeft zich een beetje uit de markt geprijsd. Letterlijk, door de almaar stijgende prijzen, die exorbitante vormen aannemen. Maar ook figuurlijk, door de verhalen die de kop opsteken. Zo zou je niet zomaar een Birkin Bag mogen kopen. Je moet eerst een band met Hermès hebben opgebouwd door jarenlange investeringen in andere producten van het merk voordat je in aanmerking komt voor ... een wachtlijst.<br><br>Black Birkin<br><br>Toen de Amerikaanse supermarktketen Walmart, die grossiert in goedkope producten, onlangs met een goed lijkende kopie kwam van 78 dollar, werd er voor één keer niet afkeurend gereageerd. Er was sprake van een soort schadenfreude onder modemensen. Deze 'Wirkin' verdween echter snel weer uit de schappen, ongetwijfeld op bevel van de advocaten van Hermès. Het gevolg: hij is nu gewilder dan de real thing.<br><br>DeMellier, het vrij nieuwe, betaalbare luxetassenmerk, laat zich ook graag inspireren door zowel de Birkin als de Margaux. Na het New Yorkmodel is er nu de oversized Hudson. Dat geldt ook voor Telfar, het ongekend populaire vegan merk van de Amerikaans-Liberiaanse Telfar Clemens, wier tassen bekendstaan als Black Birkin. Beyoncé zingt erover in 'Summer Renaissance': 'This Telfar bag imported, Birkins, them shits in storage.'<br><br>Wedstrijd<br><br>Voor wie zich geen slijmbeursontsteking in de schouder wil tillen: merken als Coach en The Row zijn wel zo slim om hun tassen ook in een kleinere variant aan te bieden, net als Telfar en de Franse tassenontwerper Jérôme Dreyfuss. Maar de mediumexemplaren hebben niet die modieuze impact van hun grote zussen. Dus wordt het toch even afzien, de komende tijd, en spieren kweken.<br><br>De populariteit van de XL-tas is een voorbeeld van actie-reactie. Nadat merken er jarenlang een soort wedstrijd van hadden gemaakt om zo klein mogelijke tasjes te produceren, zoals Le Chiquito, van Jacquemus, kwam er als vanzelf een tegentrend. Maar toch, er zit zeker wat in die economische big bag theory. Het zijn onzekere tijden en mensen geven dan liever hun geld uit aan iets waar ze echt wat aan hebben. Sinds de pandemie leiden we veel meer een leven tussen huis en werk in. Tel daar de sportschool bij op en je hebt een tas nodig waar veel in past. Een nuttig statussymbool: het bestaat. Maar wat als je nou net had geïnvesteerd in zo'n microtasje? Geen nood. Dat kan er gewoon bij, in de oversized tas.<br><br>In duizenden filmpjes laten eigenaren zien hoe ze hun exemplaar aangepast hebben Voor wie zich geen slijmbeursontsteking wil tillen: XL-tassen zijn er ook in kleinere variant<br><br>",
2025-02-22,Zaterdag 22 Feb 2025,De Verleiders  nemen nu ook zichzelf  op de hak,"Graaiers en fraudeurs<br><br>De Verleiders staan bekend om hun satirische theaterstuk­ken over onderwerpen die je niet in het theater verwacht, zoals de vastgoedfraude, big pharma, het geldstelsel en privacy. In hun jubileumvoorstelling beschouwen ze ook zichzelf kritisch en kijken ze terug op hun vroegere werk.<br><br>Waartoe ben ik op aarde? vraagt consultant Hans Buitenschot aan de zaal. Hij geeft zelf het antwoord. 'Om jullie te verlossen van de zwaarste last in jullie leven: het dragen van verantwoordelijkheid!'<br><br>Hans Buitenschot, een meesterlijke rol van acteur Pierre Bokma, is een personage in Bureau Buitenschot, de nieuwste voorstelling van theatergroep De Verleiders. Hans Buitenschot, een zelfverzekerde zevenvinker, is de founding father van het bureau met zijn naam. Hij behoort tot wat de theatermakers het 'parasietengilde' noemen, de beroepsgroep der consultants. Als het in de voorstelling gaat over de nieuwe Europese richtlijn volgens welke bedrijven over duurzaamheid moeten rapporteren, gnuift Buitenschot: 'De woke thermometer. Daar gaan we ons de komende tien jaar helemaal scheel aan verdienen!' De Verleiders staan bekend om hun satirische stukken over onderwerpen die je niet in het theater verwacht, zoals de vastgoedfraude, big pharma, het geldstelsel, privacy. Ditmaal ontbreken de grafieken en economielessen; wat er in de ogen van de makers mis is met de consultancy heeft duidelijk niet zoveel uitleg nodig. Bureau Buitenschot is vooral een opeenvolging van komische scènes. Het grappige is dat De Verleiders zichzelf in deze jubileumvoorstelling ook de maat nemen, met de nodige zelfspot en een tikje zelfgenoegzaamheid. Hans Buitenschot vat tijdens het stuk het werk van de theatermakers zo samen: 'Ze hebben een unieke stijl ontwikkeld waarbij ze essayistisch theater combineren met drama en comedy. Een revitalisering van het brechtiaanse idioom, wat het politiek theater na decennia van navelstaarderij weer op de kaart heeft gezet.' Die verwijzing naar het werk van Bertold Brecht is gemeend.Tom de Ket, die samen met George van Houts het gezelschap oprichtte, is altijd een fan geweest van het geëngageerde theater van de Duitser. 'Net als in stukken van Brecht stappen wij ook uit de voorstelling en uit onze rollen, en hebben we het over onszelf', vertelt De Ket tijdens de repetities. 'Het leek ons leuk om ons eigen bedrijf te laten doorlichten door zo'n consultancybureau. We zetten onszelf te kakken.' Hoe ze dat doen, verklappen we niet, maar tijdens de voorstelling krijgen De Verleiders er flink van langs omdat ze in de afgelopen jaren bankiers hebben weggezet als graaiers, medici en farmaceuten als fraudeurs, politici als corrupte zakkenvullers en consultants als parasieten. De Ket: 'Wij maken gebruik van provocaties en van de hyperbool. Zo'n voorstelling gaat door in de foyer. Mensen discussiëren erover, dat vind ik alleen maar leuk.'<br><br>Toen De Ket en Van Houts in 2012 hun eerste voorstelling maakten, over de vastgoedfraude, kregen ze van theaterrecensent Hein Janssen, van de Volkskrant, direct vijf sterren. 'Een complex onderwerp werd helder en volkomen geloofwaardig verteld', herinnert Janssen zich. 'De voorstelling ging razendsnel, met een cabareteske aanpak in een aaneenschakeling van sketches.' <br><br>Theater over actuele maatschappelijke thema's was totaal nieuw, zegt Janssen. 'Je had al wel vormingstheater, maar dat was fictie. Wie maakt er nu een voorstelling over de bankensector? Het lukt ze bovendien keer op keer om de zalen vol te krijgen. Kennelijk weten ze hun formule fris te houden.' Janssen vond overigens niet alle negen voorstellingen even goed. 'Die over een Europese munt (Door de bank genomen: 10 jaar later, red.), daar vond ik niks aan. En de voorstelling over big pharma vond ik theatraal ook niet zo interessant, maar het opende wel je ogen. Dat is toch wel knap, hoor.' De vorm viel in de smaak. De inhoud van hun voorstellingen riep regelmatig kritiek op, met name die over de financiële wereld. 'Het is een ongelofelijke prestatie dat De Verleiders succesvol theater hebben gemaakt van zulke saaie onderwerpen. Diepe buiging', zegt Jort Kelder. 'Maar dat betekent niet dat alle stellingen die ze betrekken correct zijn. De poets die bankdirecteuren en in het bijzonder de Bank of International Settlements, in Bazel, ons bakken volgens De Verleiders, klopt volgens mij niet.'  De poets waar hij op doelt, is het scheppen van geld middels het verlenen van krediet door private banken, iets wat de theatermakers gevaarlijk vinden. De eerste voorstelling die De Verleiders over dit onderwerp maakten, Door de bank genomen,uit 2014, leidde tot een golf van kritische publicaties. Die van professor Wim Boonstra, tot 2016 chief economist bij Rabobank, behoren volgens zijn eigen zeggen nog steeds tot de best gelezen stukken van de site van de bank. Econoom Ewoud Jansen (die in 2023 is overleden) schreef zelfs een boek om de misverstanden uit de voorstelling te weerleggen: Geld, Schuld & Banken. Econoom Mathijs Bouman: 'Als De Verleiders hun zin hadden gekregen, was er een staatsbank gekomen waar particulieren hun geld kunnen bewaren. Wat niemand gaat doen, want je krijgt daar geen rente. Wel bij een private bank, want die gaat nog wat met je geld ondernemen. De ECB stort het meteen af. Dan vernietig je geld. Pas op het moment dat er een transactie plaatsvindt met een tegenprestatie in de economie komt geld in omloop.'  De Verleiders zien dat heel anders. De eerste Door de bank genomen (ze hebben tien jaar later het onderwerp nogmaals opgepakt) was juist de voorstelling die de meeste maatschappelijke weerklank kreeg. Via Stichting Ons Geld, opgericht door George van Houts, werden 120.000 handtekeningen opgehaald voor een burgerinitiatief dat leidde tot een debat in de Tweede Kamer en vervolgens tot een rapport van de Wetenschappelijke Raad voor het Regeringsbeleid in 2019: Geld en Schuld, de publieke rol van banken.  De Ket: 'Onze kritiek op de systeemfouten in ons monetaire stelsel is zeer serieus genomen. Daarom werden we ook uitgenodigd in de Tweede Kamer. Ook de WRR vond in zijn rapport dat we het geldstelsel anders moeten aanpakken. Het heeft er ook toe geleid dat banken hun websites moesten corrigeren, omdat daar een foute voorstelling van zaken over geldschepping stond.' Fascinerend dat het onderwerp werd besproken in het parlement, reageert Mathijs Bouman. 'Zo vaak gaat het niet over economische theorie in de Tweede Kamer. Het is ook heel goed om het erover te hebben, want zelfs in de economische leerboeken wordt niet het echte verhaal verteld over hoe geld wordt geschapen. Maar hebben De Verleiders er iets mee bereikt? Nee. De uitleg die de WRR geeft in zijn rapport is uiterst welwillend, maar aan het geldsysteem is niets veranderd.'<br><br>Verslaafd aan doemscenario's<br><br>Terug naar de tiende voorstelling over de consultancybranche. Die is duidelijk wat minder verontwaardigd van toon dan vorige voorstellingen. Wie wil weten hoe groot de macht is van het grootste adviesbureau ter wereld, McKinsey, kan beter de recentelijk verschenen boeken lezen over het concern. De Nederlandse beroepsgenoten worden door De Verleiders weggezet als handige harry's die sneue rapporten schrijven met voorspelbare aanbevelingen.<br><br>George van Houts speelt een integere ambtenaar, een hoeder van de democratie, die zijn minister uit het hoofd wil praten dat er steeds meer 'wappies en gekkies' rondlopen. Opvallend, omdat Van Houts binnen De Verleiders degene is die zich het meest laat meeslepen door complottheorieën en andere desinformatie. Hij raakte volgens zijn vriend en Verleiderscollega Leopold Witte 'verslaafd aan apocalyptische doemscenario's'. Van Houts wilde in 2017 een voorstelling maken over zijn twijfels over de officiële lezing van de aanslagen van 9/11, maar dat weigerden zijn medespelers. Toen heeft Van Houts een solo gemaakt, Kom Plot. Wat is belangrijker voor De Verleiders? Iets veranderen in de wereld of mooi theater maken? De Ket: 'Voor mij is dat het maken van theater. Dat is mijn vak, mijn passie. Als ik daadwerkelijk grote impact had willen hebben, was ik wel de politiek in gegaan.' Hij is er trots op dat De Verleiders met hun voorstellingen mannen naar het theater hebben gekregen, waar elders de zalen voornamelijk gevuld zijn met vrouwen. 'Ik wil bereik hebben. Daarom spelen wij voor grote zalen. Ik wil niet voor eigen parochie preken. Maar ik heb niet een eenduidige activistische agenda', zegt hij. 'George (van Houts, red.) wat meer, al valt dat ook wel mee, hoor. Dat is ook een rol die hij speelt.'<br><br>'Het leek ons leuk om ons eigen bedrijf eens te laten doorlichten door zo'n consultancybureau'<br><br>De Verleiders backstage bij 'Bureau Buitenschot': Pierre Bokma, Linde van den Heuvel, Victor Löw, Steye van Dam, George van Houts en Tom de Ket foto's: Roger Cremers voor het financieele dagblad<br><br>In 'Bureau Buitenschot' worden consultants door De Verleiders weggezet als handige harry's die sneue rapporten schrijven met voorspelbare aanbevelingen. foto: Roger Cremers voor het financieele dagblad<br><br>Hilda Bouma is redacteur van Het Financieele Dagblad.<br><br>",
2025-02-22,Zaterdag 22 Feb 2025,De indies,"Luxegroepen domineren in de mode. Ontwerpers en kleinere modehuizen die op eigen kracht blijven bestaan, zijn schaars. Maar ze zijn er. En al best lang. Deze gevierde namen houden zich staande. Door Jesse Brouns<br><br>Het merk Dries Van Noten is opgeslokt door de Spaanse beautygigant Puig. Sinds het overlijden van Vivienne Westwood, in december 2022, rommelt het in haar bedrijf. In de Verenigde Staten en Frankrijk staat haast geen enkele grote modenaam nog op eigen benen. De sector wordt gedomineerd door luxegroepen. De Franse reus LVMH heeft meer dan tachtig merken. Onlangs werd het Japanse denimlabel Kapital ingelijfd door L Catterton, de investeringstak van LVMH.<br><br>De bestuursvoorzitter van LVMH, Bernard Arnault, is een van de rijkste mensen op aarde. Ga daar als onafhankelijke ontwerper maar eens mee concurreren. Geen wonder dat jonge designers minder dan vroeger dromen van een eigen merk. De startkosten zijn groot en de slaagkans is klein. Wie talent heeft, aast nu op een baan aan de knoppen van een luxelabel. En wie wel een eigen merk begint, wordt - als het potentie of succes heeft - alsnog opgeslokt. The Row kreeg vorig jaar Chanel als aandeelhouder en Phoebe Philo begon haar eigen merk met steun van LVMH. Jacquemus, een van de meest in de kijker lopende onafhankelijke Franse ontwerpers, zoekt investeerders. Het groepje grote namen op de volgende pagina's, daarentegen, waakt voor inmenging. Ze hebben hun merk zelf opgebouwd, vaak al in de jaren zeventig. Ze zijn trots op hun bedrijf, hun naam. Kapiteins voor het leven, soms tot zinkens toe.<br><br>◗Giorgio Armani<br><br>Giorgio Armani, onlangs negentig geworden,is de oudste ontwerper in deze lijst. En de koppigste. Hij blijft hyperactief, net als Ralph Lauren, 85,en Rei Kawakubo, 82, van Comme des Garçons. Na zijn shows komt Armani nog altijd de catwalk op. Met zijn mode is hij minder dominant dan in de jaren zeventig, toen hij de mannengarderobe vormgaf, met hulp van Richard Gere, die zijn ontwerpen droeg in de film American Gigolo. Maar het logo van zijn nevenlijn Emporio Armani zweeft nog altijd hoog boven de luchthaven van Milaan Linate. De zaak draait meer dan behoorlijk, met honderden winkels, een couturelijn, een meubelcollectie, hotels in Milaan en Dubai, een museum, en zijn bonbonmerk Armani/Dolce.<br><br>De ontwerper heeft zijn bedrijf, dat tussen de 8 en 10 miljard euro waard zou zijn, nooit willen verkopen. Tot vorig jaar, toen hij Bloomberg toevertrouwde dat hij geen rekening hield met overname door een luxegroep. 'Ik wil geen enkele mogelijkheid uitsluiten, dat zou niet passen bij mijn ondernemersgeest.' Over het lot van het bedrijf beslissen zijn zes erfgenamen, voegde hij toe. Die kregen volgens de Italiaanse krant Corriere della Sera instructies. Armani verwacht van zijn opvolgers dat ze 'zoeken naar een moderne, elegante en onopvallende stijl met aandacht voor detail en draagbaarheid'.<br><br>◗Paul Smith<br><br>Sir Paul Smith, 78, wil van geen wijken weten. Zijn bedrijf wordt al jaren gezien als het grootste onafhankelijke Britse modemerk. Hij begon zijn zaak in 1970 - vijf jaar voor Armani - in provinciestad Nottingham, in een ruimte van 90 m². In 1979 trok hij naar Floral Street, in de buurt van Covent Garden, Londen, waar zijn vlaggenschip nog altijd is gevestigd.<br><br>Het merk is intussen aanwezig in meer dan zestig landen, met negentig winkels en zo'n tweeduizend verkooppunten. Smith noemt zich 'designer, master shopkeeper en meerderheidsaandeelhouder' - in die volgorde. In de jaren tachtig veroverde hij Japan, met de hulp van een lokale licentiehouder. Op zijn hoogtepunt had hij 165 winkels, van zijn eigen label en van zijn streetwearmerk R. Newbold. Paul Smith showt al jaren tijdens de mannenmodeweek van Parijs. Eind januari deed hij dat bescheiden, in zijn showroom. Zijn damesshows toonde hij in Londen, maar daar is hij mee opgehouden. Hij is een fervent wielrenner, columnist voor Japanse bladen en is actief op Instagram. Smith reist non-stop de wereld af voor winkelevents, waar hij met elke gast even enthousiast op de foto gaat. 'Wat in de mode onderschat wordt', zegt hij, 'is continuïteit. Hoeveel merken, restaurants en rocksterren zijn er niet mee gestopt?'<br><br>◗Walter Van Beirendonck<br><br>Walter Van Beirendonck, 68, is letterlijk en figuurlijk de éminence grise van de Parijse mannenmodeweek. Hij is een van de oudste, nog actieve ontwerpers op de showkalender. Van Beirendonck heeft zijn staat van dienst deels te danken aan het feit dat hij altijd eigen baas is gebleven. Zijn merk is piepklein, net geen eenmansbedrijf, maar het is wel wereldwijd present, dankzij onder meer de trendy warenhuizen van Dover Street Market.<br><br>Van Beirendonck blijft ook lesgeven. Sinds hij met pensioen ging als directeur van de Academie van Antwerpen, twee jaar geleden, is hij gastprofessor aan Polimoda, in Florence. Generatiegenoot Dries Van Noten verkocht zijn bedrijf iets meer dan vijf jaar geleden aan het Spaanse luxehuis Puig, en speelt alleen nog een rol achter de schermen. Ann Demeulemeester is, net als Dirk Bikkembergs, in Italiaanse handen. Ook andere voorname Belgen hebben hun labels verkocht (Martin Margiela), of zijn ermee gestopt (Raf Simons). Van Beirendonck volhardt. Hij eindigde 2024 met de publicatie van een koffietafelboek. Eind januari showde hij voor de zoveelste keer in Parijs. Titel van de collectie? New. Elke keer opnieuw.<br><br>◗Comme des Garçons<br><br>Koppig? Rei Kawakubo, 82, doet niet onder voor Giorgio Armani. De collecties voor haar eigen merk, Comme des Garçons, zijn, zo geeft ze zelf toe, vaak niet gemaakt om gedragen te worden. Tegelijk heeft de Japanse ontwerper een neus voor zaken. Want Kawakubo is ook het creatieve brein achter Dover Street Market, een succesvolle keten van miniwarenhuizen, met filialen in New York, Londen, Tokio en Singapore, die ze leidt met haar man, Adrian Joffe, 70.<br><br>Comme des Garçons, waarmee ze een halve eeuw geleden begon, is in de loop der jaren een conglomeraat geworden, met 1300 medewerkers, een omzet van 450 miljoen dollar, een dozijn nevenlijnen, en meer dan honderd winkels en duizend verkooppunten. Net als Armani denkt Kawakubo niet aan stoppen. Gefluisterd wordt dat ze niet wil dat haar merk na haar dood blijft bestaan. Het zou weleens de reden kunnen zijn dat de naam Comme des Garçons niet langer prijkt op de labels van haar protegé, Junya Watanabe.<br><br>◗Yohji Yamamoto<br><br>Yohji Yamamoto en Rei Kawakubo waren ooit een stel. Ze brachten hun mode samen naar Parijs, maar gingen later ieder hun eigen weg. Yamamoto, 81, showt nog elk seizoen, vaak in de vergulde balzaal van het Parijse stadhuis. Het ritme is altijd traag en ingetogen, met modellen in een complexe, meestal diepzwarte plunje, begeleid door de nostalgische, bluesy muziek van de ontwerper zelf (hij zingt en speelt gitaar).<br><br>Zijn lijn met Adidas, Y-3, was een van de eerste succesvolle samenwerkingen tussen een sportswearmerk en een modeontwerper (de Y staat voor Yamamoto, de 3 voor de drie strepen van Adidas). De ontwerper, die volgens de vakpers al meermaals tegen een faillissement aan schuurde, heeft een mogelijke opvolger: zijn dochter, Limi Feu. Haar modelijn is ondergebracht in het bedrijf van vader Yamamoto. Ze heeft jarenlang in Parijs geshowd, maar richt zich tegenwoordig op de Japanse markt. Tijdens de modeweek in januari presenteerde Yamamoto sr. Dialogue, een boek met de legendarische Franse modefotograaf Sarah Moon.<br><br>Rick Owens, amper 63, is het jonkie van dit lijstje. Hij is een durfal, die op het eerste gezicht moeilijke mode maakt - even glam als gotisch - maar tegelijk ook een van de meest inclusieve designers is in de mode-industrie. Voor zijn laatste shows, rond de fontein van Palais de Tokyo, in Parijs, stuurde hij modellen van allerlei maten, kleuren en leeftijden de catwalk op, met tientallen tegelijk. Zijn mode is transparant: in zijn shownotities geeft hij altijd informatie over de herkomst van de materialen.<br><br>Owenscorp, het bedrijf dat hij leidt met zijn vrouw, Michèle Lamy, 80, heeft een eigen fabriek in Italië. Het paar leerde elkaar kennen in 1990, in Los Angeles, waar Lamy eerst een modelijn en later een restaurant had. Ze verhuisden naar Parijs in 2003, toen Owens creatief directeur werd van bonthuis Revillon. Ze wonen er nog altijd. Naast zijn eigen collecties maakt Owens meubilair, dat hij tentoonstelt bij de toonaangevende Carpenters Workshop. En hij werkt samen met populaire merken als Converse en Moncler. Later dit jaar wijdt het Palais Galliera, het modemuseum van Parijs, een retrospectief aan de meest Franse van de Amerikaanse ontwerpers.<br><br>◗Agnès b.<br><br>Agnès b., 83, is in veel opzichten de Franse tegenhanger van Paul Smith. Agnès Troublé was stilist bij onder meer Elle en freelanceontwerper, voor ze in 1973 haar eigen label begon. Vijftig jaar later staat ze, samen met haar zoon Etienne, aan het hoofd van meer dan zestig winkels in de hele wereld, een prestigieuze kunststichting in Parijs, en de Tara, een drijvend laboratorium, dat de impact van klimaatverandering en ecologische rampspoed op de oceaan onderzoekt.<br><br>'Ik teken alles zelf', zegt ze, 'nog altijd. Alles wat in de winkels hangt, heb ík ontworpen. Ik kom nog elke dag naar kantoor. Ik zou er niet tegen kunnen dat mijn naam staat op een stuk dat niet helemaal van mij is.' Ze heeft sinds 1983 een eigen kunstgalerie, de Galerie du Jour, waar ze al heel vroeg onder anderen Jean-Michel Basquiat tentoonstelde. In 2020 opende ze in het dertiende arrondissement van Parijs, tegenover de Bibliothèque Nationale, Le Fab. Ze bracht er haar kunststichting onder, met haar persoonlijke verzameling van zo'n vijfhonderd stukken, de galerie, en een boekenwinkel.<br><br>◗Dolce & Gabbana<br><br>Het ging de voorbije jaren goed fout met Dolce & Gabbana. De ontwerpers kregen herrie met China, waar ze een groots opgezette show moesten schrappen na een uit de hand gelopen schandaal met foute filmpjes op Instagram en enkele racistische uitspraken. Eerder hadden ze ook al homo's geschoffeerd, net als celebrity's als Selena Gomez ('She's so ugly!') en Kate Moss ('No'). Stefano Gabbana, 62, en Domenico Dolce, 66, ritsten hun namen aan elkaar in de vroege jaren tachtig. Eerst in opdracht van andere labels, en vanaf 1986 met hun eigen lijn. De eerste collectie flopte, maar hun vierde collectie, La Sicilia, werd een mijlpaal. De toon was gezet: 'weduwes' in zwarte rouwkledij en broeierige macho's in nauwe lijfjes.<br><br>In de nineties ontwierpen ze voor Madonna, en begonnen ze de goedkopere lijn D&G, die intussen niet meer bestaat, want die werd te zeer vereenzelvigd met ordinaire smaak, en was dus niet goed voor het imago van de ontwerpers. Dat imago sloegen ze later dus zelf in duigen met hun ongepaste uitspraken. Intussen waren er al verschillende pogingen om het weer goed te maken, niet het minst met de tentoonstelling 'Dal cuore al mani', die vorig jaar in Milaan elke dag uitverkocht was. Sinds januari loopt deze ook in het Grand Palais in Parijs (zie pagina 64).<br><br>",
2025-02-22,Zaterdag 22 Feb 2025,Dit is niet business as usual,"Toen de Amerikaanse dichter Gil Scott-Heron in 1971 The revolution will not be televised uitbracht, was dat een sensatie. De tekst van zijn maatschappijkritische rap avant la lettre, drie minuten en zeven seconden lang, is een geraffineerde cocktail van reclameslogans plus beelden uit de showbizz en nieuws uit de politiek. En de boodschap komt binnen. Als je verandering wilt, of ermee wilt dealen, moet je niet op je luie kont blijven zitten.<br><br>Sinds JD Vance vorige week in München en Marco Rubio deze week in Riyad de Trumpdoctrine voor de nieuwe wereldorde plompverloren op de tafel slingerden, vragen we ons vertwijfeld af wat ons te wachten staat. Commentatoren bedienen zich van clichés om de omwenteling te kwalificeren, zonder in de buurt te komen van de werkelijke impact op ons leven. Daarom is het jammer dat Gil Scott-Heron al sinds 2011 niet meer onder ons is. Want hij zou dat misschien wel onder woorden kunnen brengen.  Wat zou hij ons vertellen? Dat we ons niet meer zorgeloos kunnen terugtrekken in ons Netflix-coconnetje als het buiten guur aanvoelt, want dit is pas het begin? Dat de jaarlijkse vakantieruzie over de Dordogne of de Var voorbij is? Dat er geen tussenjaar in Thailand komt, maar dienstplicht in Dinxperlo? Dat de Kanjer uit de Postcodeloterij dit jaar in Moskou is gevallen, en niet in Hardinxveld-Giessendam? Dat je je hoop op een cruise met MSC moet opgeven en beter op fregatten van Damen Shipyards kan focussen? Dat Wilders I de eerste voorzichtige indicatie van daadkracht - het wegwerpbillendoekjesverbod - vervolgt met een order voor tweehonderd Leopard-tanks, met een optie op meer? Dat de gameverslaafde puber van vandaag de dronepiloot van morgen is? Dat we onze accounts bij X, Facebook, Insta en TikTok, waarop we onze maaltijdfoto's en kattenfilmpjes delen, misschien wel moeten schrappen omdat degenen die die sociale media controleren uit landen komen die onze huidige levenswijze en economie kapot willen maken? En ons via desinformatie manipuleren?   Dat uw zorgverzekeraar uw hoorapparaat binnenkort niet meer vergoedt wegens het toegenomen risico op gehoorschade? Dat uw verzekering voor hogeropgeleiden niet langer een 25% lagere premie voor de auto aanbiedt, omdat polisdealers ook het nieuws volgen? Dat niet Johan Derksen of Gijp de wijsheid in pacht hebben over Oekraïne, maar Clingendaels Bob Deen wel? Dat geblaat in talkshows een vorm van escapisme is, maar irritatie erover ook, en je je tijd beter kan besteden? Dat je bij Goede Tijden, Slechte Tijden de nadruk op het tweede deel van de titel moet leggen? Dat het er nu op aankomt te tonen of ons woord richting bondgenoten wat waard is, ook al voelt een Trumpje doen o zo verleidelijk? Dat de Toppers straks in hun glitterpak een benefiet voor Charkiv geven, in het nog veilige Ahoy? En dat er daarna nog vele benefieten zullen volgen, voor andere steden? Dat de kiloknaller en piepers deze week nog wel in de aanbieding zijn, maar da's voorlopig voor het laatst, klantenkaart of niet? Dat de internationale realiteit de tolerantie voor bestuurlijk amateurisme verpulvert daar de tijden voorlopig niet BBBeter worden, welke deskundoloog je ook optrommelt die het tegendeel beweert? Dat je je huis niet onder de aandacht van de makelaar op de hoek of diens online- concurrent moet brengen, maar dat je beter een aannemer kan zoeken in verband met een inslagveilige kelder met levensmiddelenopslag? Dat ergernis of gemopper over de WOZ, de salderingsregeling, of het verketteren van Geert Wilders, Frans Timmermans dan wel Femke Halsema in het licht van de actualiteit zinloos is, en dat het er nu om gaat om Nederland voor te bereiden op een ander tijdperk dat ons voor grotere, fundamentelere vragen stelt? Dat Don't worry be happy (1988) van Bobby McFerrin prima past bij de kleine zorgen in een mensenbestaan, maar dat McFerrin makkelijk praten had, zo aan het einde van de Koude Oorlog, toen de Sovjet-Unie in een doodsstrijd verkeerde? En dat de erfgenaam van dat wereldrijk en zijn maat in Washington onze zekerheden wegpoetsen als Ajax Allesreiniger?  Misschien is dit stukje te koudeoorlogerig. Maar bedenk wat Scott-Heron zong: 'The revolution will be live'. <br><br>Wat staat ons allemaal te wachten? Dichter Gil Scott-Heron had dat misschien wél kunnen verwoorden<br><br>Han Dirk Hekking is correspondent Duitsland voor Het Financieele Dagblad. <br><br>",
2025-02-22,Zaterdag 22 Feb 2025,Doe lekker lang over je aangifte,"Pas op voor het rupsje-nooit-genoegeffect: huishoudens vinden het vaak moeilijk hun spaargeld aan te spreken<br><br>Jannie Benedictus is financieel journalist en deelt haar observaties over geld, werk en recht. Ze woont in Apeldoorn en heeft met haar man een samengesteld gezin.<br><br>jannie.benedictus@fd.nl<br><br>De jaarlijkse belastingaangifte is voor veel mensen geen klus waar ze reikhalzend naar uitkijken. Bij het benodigde voorwerk, het vergaren van alle jaaropgaven en financiële overzichten, beginnen ze al te zuchten en te steunen. De Belastingdienst toont daar op de eigen site veel begrip voor en schrijft sussend: 'Vaak valt het achteraf erg mee.' En dat ís ook zo, daar moet ik onze vrienden van de fiscus (net als de tandarts) gelijk in geven. Ik zou zelfs zeggen: probeer het ongemak nog net wat langer te verdragen en pak meteen een paar andere financiële zaken mee.<br><br>Ten eerste: bij het doen van aangifte over 2024 moet je niet de WOZ-waarde invullen die je begin dit jaar ontvangt, maar die van het jaar ervoor. Toch kan die nieuwste (mogelijk hogere) WOZ-waarde van belang zijn: stop 'm niet in de la, maar kijk er even goed naar. Het kan zijn dat dankzij de gestegen woningwaarde je hypotheekrente omlaag kan. Snor daarvoor even de tariefklassen op die je geldverstrekker hanteert en bereken de verhouding tussen je hypotheekschuld en de woningwaarde. Wie weet kun je een tariefklasse opschuiven, met ruimte in de portemonnee tot gevolg. Ten tweede: bedenk of het nuttig is te 'middelen'. Dat is het geval wanneer je inkomen nogal heeft gefluctueerd, bijvoorbeeld doordat je voor jezelf begon of in de afgelopen jaren een onbetaald sabbatical nam. Middeling houdt in dat je uitschieters naar boven of beneden over een tijdvak van drie jaar kunt gladstrijken: je betaalt over het gemiddelde jaarinkomen belasting en dat kan voordeliger uitpakken. Het belastingjaar 2024 is het laatste jaar dat je kunt betrekken in deze middelingsregeling. Goed om te weten: belastingmiddeling is persoonsgebonden; jij en je partner kunnen elk een eigen berekening maken. Online staan een hoop tools die een indicatie geven. Ten derde: zet een boom op over jullie spaargeld dat van het aangiftescherm spat. Pas op voor het rupsje-nooit-genoegeffect: er zijn behoorlijk wat huishoudens die het moeilijk vinden hun spaargeld aan te spreken. Het moet méér worden, niet minder. De Nederlandsche Bank wees er vorig jaar nog op dat veel huishoudens genoeg geld hebben om energiebesparende maatregelen te treffen. DNB gaat niet over je bestedingen, maar misschien is het toch geen gek idee. Ook de andere toezichthouder, de AFM, opperde al eens een alternatief voor sparen: veel huishoudens beleggen niet, terwijl ze genoeg financiële buffers hebben. De oorzaken daarvan zijn een gebrek aan kennis en huiver voor de risico's. Het ís ook lastig: internetbrokers moeten in één adem uitleggen dat je je inleg kunt verliezen maar dat tegelijk in iedereen een belegger schuilt, baby! Heb het daar eens over aan de keukentafel. Durf je een risico te nemen? Waar spaar je eigenlijk voor? Om eerder te kunnen stoppen met werken? En het hier en nu dan? Zijn er dromen die dit jaar al realiteit kunnen worden? Beschouw de Belastingdienst als een boekhouder die de cijfers voor je klaarzet en een jaarlijkse meeting agendeert. Misschien valt het dan zelfs vóóraf al mee.<br><br>Jannie Benedictus<br><br>",
2025-02-22,Zaterdag 22 Feb 2025,Doemdenkers zien niet hoeveel tech Europa al te bieden heeft,"Eigen parel<br><br>Nu Amerikaanse bigtechbedrijven in Washington politieke invloed hebben, dreigt het Europese bedrijfsleven achterop te raken. Toch is er op ons continent volop reden voor optimisme. Met de juiste investeringen en beleidskeuzes kan Europa leiden op het gebied van fintech en klimaattech.<br><br>In het licht van de toenemende invloed van Silicon Valley in Washington dringt de vraag zich op waar kansen liggen voor Europese techondernemers en -investeerders. Zijn die er nog, of moeten zij hun biezen pakken en vertrekken naar de Verenigde Staten?<br><br>Wat de data betreft kunnen we met goed nieuws beginnen, want er liggen ruimschoots kansen. Kijken we naar de Europese economie van de afgelopen decennia, dan zijn het met name de techbedrijven die deze jaren aanzienlijke waarde creëerden. Uit onderzoek van State of European Tech blijkt dat het aantal techbedrijven dat meer dan €1 mrd waard is in 2025 vijf keer hoger ligt dan vóór 2015. Daarbij is de diversiteit aan grote techbedrijven in Europa enorm. Van oudsher ligt onze kracht in de maakindustrie en enabling technology - denk aan elektronica en halfgeleiders. Ook groeien consumer services als Spotify en Booking, en fintechdiensten als Adyen en Revolut. Juist die sectorbrede variatie maakt Europese tech waardevol. Uiteraard heeft die variatie kunnen ontstaan door de diversiteit aan lidstaten en de verschillende problemen die ondernemers in hun eigen land tegen het lijf lopen en tackelen. En hoewel de liefde van Amerikanen voor Europa inmiddels van bovenaf bekoeld lijkt, moet niet vergeten worden dat ieder respectabel Amerikaans investeringsfonds de afgelopen jaren een kantoor in Europa opende, om mooie deals op te snorren en zo een graantje mee te pikken van het succes van Europese tech.<br><br>Het is duidelijk waarmee Europa zich kan onderscheiden als het gaat om toekomstige kansen. Het wiel hoeft niet opnieuw uitgevonden te worden, want met de uitvinding zijn we al jaren bezig. We moeten wellicht wat harder schreeuwen om boven het geluid van big tech in de VS uit te komen. En op de een of andere manier vinden wij eigen parel ASML toch vooral sexy binnen de techbubbel - de massa hoor je er niet over. Waar moeten we op double downen, om in investor slang te spreken, willen we de aanwezige kansen met beide handen aangrijpen?<br><br>Fintech, oftewel financiële technologie, is een evident eerste inkoppertje. De lijst met Europese unicorns op dit vlak is aanzienlijk. Fintech is een leidende Europese sector geworden, met wereldwijd erkende namen, zoals Stripe, Klarna, Revolut en natuurlijk 'onze' Adyen, Mollie en Bunq. Drie unicorns van Nederlandse bodem - hoezo zijn wij niet goed in technologie? Die aanname lijkt vooral een achterhaald verhaal van de media, want de data tonen iets anders. Het potentieel van fintech is nog lang niet volledig benut - 24% van de nieuwe bedrijven van de afgelopen vijf jaar die meer dan €1 mrd waard zijn, bevindt zich in de fintechsector. Oud-werknemers, oprichters en investeerders van deze bedrijven zitten vol kennis over de sector en blijven nieuwe bedrijven starten. Zo wordt met de jaren aan een succesvol ecosysteem gebouwd. In combinatie met de geïnvesteerde bedragen in de fintechindustrie heeft Europa een voorsprong op de VS. De komst van AI zal de innovatie in deze sector in Europa fiks versnellen. In Amerika loopt het betalingsverkeer hopeloos achter; er wordt nog betaald met cheques die een middag vergen om te innen. Europa ligt ook lichtjaren voor op de VS in de ontwikkeling van klimaattechnologie en duurzame oplossingen. In 2024 ging 21% van het totale geïnvesteerde kapitaal in Europese technologie naar bedrijven die zich bezighouden met klimaat- of duurzaamheidsgerelateerde thema's - dat is een op de vijf geïnvesteerde dollars. Ter vergelijking: in de VS is dit percentage slechts 11%. Bovendien gaat 95% van alle Europese duurzaamheidsfinanciering naar strategieën die direct klimaatverandering proberen te beperken, in plaats van strategieën die zich richten op voorbereiding op of aanpassing aan klimaatverandering. Ter context: in 2024 hebben meer dan 350 unieke bedrijven die werken aan koolstofbeheer financiering opgehaald, vergeleken met minder dan 100 in 2015. Europa is goed in schone technologie, windturbines, elektrolyzers, schone brandstoffen. We moeten dus niet aarzelen over een stevig klimaatbeleid en ruime investeringen, maar juist doorpakken nu de VS een stap terug doen. Hier liggen economische kansen voor Europese investeerders, én voor het aantrekken van talent. De Financial Times sprak eind januari van een sustainable talent leak en van kansen voor Europese bedrijven om talent te 'kapen' van overzee. Die woorden weerspiegelen de groeiende erkenning van zowel de urgentie als de kans om klimaatverandering aan te pakken via innovatie. Toen ik vijf jaar geleden op een congres in Californië sprak over mijn investeringen in klimaattechnologie, in het bijzonder technologie om bosbranden te voorkomen, werd ik een beetje glazig en vertederd aangestaard. Ik hoef niet uit te leggen dat mijn collega's uit Los Angeles daar nu faliekant op zijn teruggekomen. Ik weet zeker: de eerste impactunicorns gaan hoe dan ook uit Europa komen.<br><br>Blindelings<br><br>Op het gebied van AI en machinelearning liggen ook volop kansen voor Europa. Nu Amerikaanse bedrijven zich niet langer hoeven te houden aan de veiligheidsnormen onder de Europese AI-wet, verschuift een ongelooflijke risicobelasting naar hun zakelijke Europese klanten.<br><br>Als AI wordt losgelaten zonder veiligheidsnormen, staan levens op het spel. Zullen bedrijven daar werkelijk blindelings in stappen en vertrouwen op modellen die niet voldoen aan de juiste normen, op hoop van zegen? In sterk gereguleerde sectoren, zoals gezondheidszorg, recht, financiën en energie, moet het antwoord nee zijn. Tegelijkertijd zijn dit enkele van de sectoren waarin consumenten het meest kunnen profiteren van de technologie. Voor brede toepassing van AI in deze industrieën zal het in acht nemen van privacy en bias van het uiterste belang zijn. De moeilijkheden daargelaten, creëert dit een mooie kans voor Europa om te schitteren. De AI-Act mag dan nog imperfect zijn, die biedt wel een risicokader voor veiligheid, dat broodnodig is binnen gespecialiseerde, gereguleerde sectoren. Het reguleren van veiligheid is überhaupt essentieel voor het opbouwen van vertrouwen bij gevestigde bedrijven, en voor het opbouwen van nieuwe, duurzame bedrijven. Europa kent al een aantal domeinspecifieke AI-modellen, large language models genoemd, die beter presteren dan de algemene modellen. Denk aan het Europese DeepL, Lakera en Wayve. Terwijl het tempo van algemene AI versnelt, nemen de risico's in omgevingen met hoge inzet toe. Hier kan Europa leiden met meer gespecialiseerde, vertrouwelijke oplossingen.<br><br>Doe maar gewoon<br><br>Om kansen te oogsten moet eerst gezaaid worden. De fundamenten liggen er voor de Europese tech, maar hoe gaan we meespelen in de Champions League? Drie factoren sturen de uitkomst: talent, kapitaal, en cultuuromslag.<br><br>We hebben meer technisch talent nodig om de leiders van de toekomst groot te brengen. Zolang leerlingen in Nederland geen digitale vaardigheden en codeerlessen krijgen op school, zullen wij niet uitblinken in technologie. De komende tien jaar moet het onderwijsbeleid dan ook meer in het teken staan van technologie, AI en chatbots. De cijfers zijn onverbiddelijk: we investeren in Nederland te weinig in innovatie, namelijk €193 per inwoner tegenover de Amerikaanse €546. Daar wringt de schoen. We willen wel gebruikmaken van innovatie, maar er niet voor betalen - toch weer het Nederlandse cliché. Nu private investeerders op de rem staan moet er een plan komen vanuit de overheden op Europees niveau. Een logische kans is het aanboren van pensioenkapitaal. In de VS zijn pensioenfondsen en universiteitsfondsen van Harvard en Stanford een integraal onderdeel van het succes van de innovatie. Die doe-maar-gewoon-dan-doe-je-al-gek-genoegmentaliteit, daar moeten we ook zo snel mogelijk vanaf. Het leidt tot klein denken, afhankelijkheid en gaat recht tegen ondernemerschap in. De zesjescultuur heeft ons tot onder aan het lijstje van meest productieve landen geleid. Het mag allemaal wel wat ambitieuzer. Uiteraard ligt er in het vooruitduwen van de innovatiekracht ook een rol voor de overheid. Waar de invloed van big tech op de Amerikaanse politiek zorgwekkend groot is, lijkt die in Europa juist te klein. Tussen het bedrijfsleven en de politiek ligt een kloof. Leggen we het vergrootglas op Nederland, dan is de teneur vanuit Den Haag dat big tech niet veel positiefs te bieden heeft. Zonde - juist in de combinatie van economie, technologie en overheid ligt de kracht van een sterk ecosysteem. Puur gebaseerd op data creëert Europese technologie absoluut waarde. Nu moet die waarde nog aangewend worden om waardevolle oplossingen te vinden voor 'echte' problemen. Daarmee creëren we naast economische waarde ook maatschappelijke waarde. Dus, Europa: start building and stop whining.<br><br>Ik weet zeker: de eerste impact-unicorns gaan hoe dan ook uit Europa komen<br><br>Eva de Mol is oprichter van CapitalT, investeringsfonds in techstart-ups.<br><br>",
2025-02-22,Zaterdag 22 Feb 2025,EU moet haar Oekraïnestrategie concretiseren,"Terwijl de Russische invasie van Oekraïne centraal had moeten staan op de veiligheidsconferentie in München vorige week, koos de Amerikaanse vicepresident JD Vance ervoor om in zijn toespraak de democratie in Europa in twijfel te trekken.<br><br><br><br>En dat op een beladen locatie: de stad staat historisch symbool voor de mislukte appeasementpolitiek van 1938. Het Verdrag van München gaf Adolf Hitler vrij spel om het Sudetenland in te lijven, zolang hij maar beloofde dat hij daarna zou stoppen met landjepik. Ook de bijeenkomst van acht Europese landen in Parijs afgelopen maandag was doordrenkt van symboliek. In een spoedberaad op Frans initiatief probeerden zij gezamenlijk een plaats te veroveren aan de onderhandelingstafel. In Saoedi-Arabië marchanderen de Verenigde Staten rechtstreeks met Rusland over de toekomst van Oekraïne.<br><br>Het Europese principe 'geen beslissingen over Oekraïne, zonder Oekraïne' dreigt daardoor verloren te gaan. Op sociale media circuleerde een foto van de Europese leiders in de Franse hoofdstad, met het spottende onderschrift: 'Allemaal blije gezichten aan de kindertafel'. Juist daar, in Parijs, viel in 1954 een eerdere poging tot Europese defensiesamenwerking in duigen. Twee jaar eerder hadden de zes landen van de Europese Gemeenschap voor Kolen en Staal het verdrag voor een Europese Defensiegemeenschap (EDG) ondertekend. Het zou pas van kracht worden na ratificatie door de nationale parlementen, wat in de Benelux, Italië en West-Duitsland moest gebeuren. Maar Frankrijk aarzelde, ook al kwam het plan oorspronkelijk uit de koker van een Franse premier, René Pleven. Hij had het onder Amerikaanse druk gelanceerd, om West-Duitsland vanwege de Koude Oorlog opnieuw te bewapenen. Waar voor de Amerikanen de grote dreiging uit de Sovjet-Unie kwam, zagen de Fransen die echter in Duitsland. Toen het EDG-verdrag op 30 augustus 1954 eindelijk werd voorgelegd aan de Assemblée Nationale, werd het met 319 tegen 264 stemmen verworpen. Daarmee strandde het idee van een geïntegreerde Europese krijgsmacht. Nu, ruim zeventig jaar later, spraken Europese leiders opnieuw in Parijs over een gezamenlijke koers tegen een gedeelde tegenstrever, wederom onder Amerikaanse druk, want op tafel lag een vragenlijstje uit Washington. Samengevat: wat verwachten jullie van ons, en wat zijn jullie zelf bereid te doen? Maar consensus bleef uit. Frankrijk en het Verenigd Koninkrijk willen bijvoorbeeld troepen sturen om naleving van een vredesakkoord in Oekraïne te bewaken, maar Polen niet. Bondskanselier Olaf Scholz vond het 'hoogst ongepast' om zich hierover uit te spreken, zo kort voor de Duitse verkiezingen. Omdat enkel de grootste donorlanden aan Oekraïne een uitnodiging hadden gekregen, waren de Baltische Staten er niet bij in Parijs, terwijl zij het meest te vrezen hebben van president Vladimir Poetin, die alle etnische Russen en Russischtaligen buiten Rusland wil 'beschermen'. In Letland bestaat een kwart van de bevolking uit etnische Russen. Onverwacht is de demarche van de VS niet. 'Dealmaker' Trump had al in zijn verkiezingscampagne beloofd het snel op een akkoordje te gooien met Poetin. Woensdag waarschuwde hij dat de Oekraïense president, Volodymyr Zelensky, 'maar beter snel handelt' om tot een akkoord met Rusland te komen, anders riskeert hij geen land meer over te hebben om te leiden. Het is de doelbewuste strategie van de VS en Rusland om Oekraïne te isoleren, en de EU voor voldongen feiten te plaatsen. Volgens Keith Kellogg, Amerikaans speciaal gezant voor Oekraïne en Rusland, zitten de Europeanen 'absoluut' ook aan tafel in Saoedi-Arabië. 'In die zin dat hun standpunten worden gehoord, begrepen en doorgegeven.' Maar horen is één, luisteren twee. Een akkoord over Oekraïne, zonder Oekraïne en de EU, lijkt in de praktijk onhaalbaar, temeer omdat de VS geen troepen willen leveren om naleving te garanderen. Dat betekent dat de EU wat in te brengen heeft, maar dan moet het dringend beslissen wat het wil en kan doen. De Poolse premier, Donald Tusk, legde de vinger op de zere plek. 'Het is niet de tijd voor loze beloftes. Als iemand het wil hebben over 100% garanties aan Oekraïne, moet die ook bereid zijn deze garanties waar te maken.'<br><br>Doelbewust isoleren de VS en Rusland Oekraïne en plaatsen ze de EU voor voldongen feiten<br><br>Daan Ballegeer is correspondent Europese Unie voor het FD.<br><br>",
2025-02-22,Zaterdag 22 Feb 2025,FNV-bestuur holt vakbeweging uit,"Niet zonder reden kreeg FNV-voorzitter Tuur Elzinga maandag een poepbeeldje aangereikt als symbool van de 'enorme shitshow' die zich afspeelt binnen 's lands grootste vakbond. De crises binnen het bestuur en onder het eigen personeel die nu op straat liggen, roepen wederom vragen op over het voortbestaan van de bond en daarmee over de toekomst van de polder.<br><br>Al jaren boet de vakbeweging in aan zeggingskracht. Slechts 15% van de werknemers was in 2023 nog lid van een vakbond en dat aandeel lijkt nog steeds dalende. Voor elk lid dat aan de voorkant wordt binnengehaald, vertrekken er evenveel - of meer - aan de achterkant. Zo'n hoogoplopende ruzie binnen de FNV is dan extra schadelijk. Want als de grootste vakbond er niet eens in slaagt de eigen medewerkers goed te bedienen, wat heeft een doorsneelid dan te verwachten?  In aanloop naar de vierjaarlijkse verkiezingen voor de ledenraad, het bestuur en de voorzitter van de vakbond, hebben conflicten vlam gevat die op verschillende niveaus al langer smeulden. Naast aantijgingen door de interne bond FNV Personeel over een verziekte werkcultuur woedt er ook een machtsstrijd om het voorzitterschap. Tegen die heftig uitslaande branden is geen doofpot opgewassen; de mededeling dat er wordt gewacht op de uitkomst van een extern onderzoek volstaat niet. Het zittende bestuur heeft amper iets gedaan om de ontstane situatie in goede banen te leiden. Sterker nog, de onrust wordt voortdurend gevoed door beschuldigingen in het openbaar, lekken naar de pers en kreten op sociale media.  De interne vakbond liet woensdag weten de acties op te zullen schorten om met het bestuur te gaan praten, nadat het bestuur de 'zorgen over sociale veiligheid' had erkend. Maar die toenadering doet weinig af aan een zeer schadelijke situatie. Want daarmee is de fundamentele verdeeldheid binnen het bestuur en de ledenraad nog niet opgelost. De richtingenstrijd tussen centraal overleg en belangenbehartiging op de werkvloer is terug van nooit echt weggeweest met, zo lijkt het, een extra portie oud zeer. Daarmee staat de geloofwaardigheid op het spel, terwijl deze politiek onzekere tijd juist vraagt om een vakbond die met één mond praat en achter eerder genomen besluiten blijft staan. Zodat medeonderhandelaars aan de cao-tafels én binnen de polder weten waar zij aan toe zijn. De huidige organisatiestructuur met haar vele lagen lijkt te versnipperd om dat voor elkaar te krijgen. Daarom is het hoog tijd dat daar iets nieuws voor in de plaats komt. Dat vergt een debat over de inhoud, in het openbaar gevoerd en snel gevolgd door verkiezingen. Daar heeft niet alleen de FNV zelf, maar ook de hele maatschappij baat bij. Een sterke en geloofwaardige polder is nodig als tegenwicht voor populistisch opportunisme.<br><br>",
2025-02-22,Zaterdag 22 Feb 2025,Fragmentatie van digitale regels gaat de wereld veel geld kosten,"Europa moet z'n digitale grenzen opengooien. Dat was de mededeling - of was het een eis? - waarmee de Amerikaanse vicepresident in februari naar Parijs kwam. JD Vance sprak op 10 februari op de speciale AI-top van president Emmanuel Macron en was bepaald niet op vredesmissie.<br><br>De Europese digitale regels zijn 'belemmerend', Brussel doet aan 'overregulering en censuur van het vrije woord'. De Amerikanen willen in principe best nadenken over gezamenlijke internationale regels voor dataverkeer, digitale diensten en kunstmatige intelligentie, maar dan wel op hun voorwaarden. De Digital Services Act, de Digital Markets Act en de General Data Protection Regulation, vlaggenschepen van het digitale beleid van de Europese Unie, moeten ontmanteld worden, aldus Vance. Deze Europese regels belemmeren innovatie. De jacht van Brussel op de Amerikaanse techmonopolisten als Google en Meta moet stoppen. En regels voor 'zogenaamde misinformatie' op sociale media zijn niets anders dan censuur. Het was een fuck-you-speech van twintig minuten die Europese beleidsmakers en politici met beide voeten op de grond zette. Als Europa de privacy en digitale veiligheid van de burger wil beschermen en de concurrentieverstorende dominantie van Amerikaanse monopolies wil breken, zal het dat op eigen houtje moeten doen. De droom van gecoördineerde, multilaterale regels voor de digitale economie is met de komst van Donald Trump en zijn handlangers uit de techindustrie, voor minstens vier jaar vervlogen. De wereldeconomie fragmenteert en dit is daar het zoveelste bewijs van. Maar de prijs van blokvorming op het digitale domein kan groot zijn. Digitale diensten zijn de snelst groeiende vorm van internationale handel. Volgens cijfers van de Wereldhandelsorganisatie (WTO) groeide de digitale handelsstroom van $1000 mrd in 2005 naar $4250 mrd in 2023. De Organisatie voor Economische Samenwerking en Ontwikkeling (Oeso) schat dat inmiddels ongeveer een kwart van de internationale handel digitaal van aard is. In zo'n wereld maakt het nogal uit of landen hun eigen regels en wetten hanteren, of gezamenlijk afspraken maken. De WTO publiceerde in februari een rapport over de gevolgen van digitale regulering op grensoverschrijdende handel. De onderzoekers bekeken vier scenario's voor internationale dataregulering en voerden simulaties uit voor het effect op handel en economische groei. In het eerste scenario zijn er geen regels en kan digitale informatie vrijelijk over de wereld stromen. Dat is op het eerste gezicht het ideale uitgangspunt voor bloeiende handel in digitale diensten, en types als JD Vance lijken daar ook in te geloven. Maar regels kunnen nut hebben, vooral als ze het vertrouwen in digitale diensten bevorderen. Ongereguleerde datastromen bedreigen concurrentie en innovatie, de informatievoorziening, en de privacy en data- en cyberveiligheid. Ook worden gebruikers gedwongen zelf kosten te maken om zo de integriteit van internationale digitale diensten te controleren. Handel lijdt daaronder. In het scenario zonder regels krimpt de wereldhandel bijna 2,2% en dat kost het mondiale bbp bijna 1%. Positieve effecten zijn wel te verwachten in scenario 2: landen werken samen en stellen uniforme regels op die zowel handel als vertrouwen bevorderen. De wereldhandel kan dan met ruim 3,5% groeien en de mondiale economie groeit bijna 2%. Het klinkt prachtig, maar helaas lijkt dit scenario een droombeeld geworden. Waarschijnlijker is dat de wereld in blokken uiteenvalt, met verschillende regels in Europa, Noord-Amerika en Zuidoost-Azië. Dat is scenario 3 van de WTO. De digitale handel tussen de blokken stokt. De wereldhandel krimpt en het mondiale bbp daalt. Fragmentatie heeft een flinke prijs. Het kan nog erger, als de digitale handelsoorlog echt ontvlamt en het feitelijk onmogelijk wordt om digitale diensten tussen de blokken te verhandelen. We vallen dan terug tot data-autarkie. De WTO noemt dit het doemscenario. De wereldhandel krimpt met 8,5% en dat kost de wereld maar liefst 4,5% van het bbp. Eén lichtpuntje in de WTO-analyse is dat Noord-Amerika meer verliest dan Europa in zowel het fragmentatie- als autarkiescenario. De Amerikaanse techbedrijven hebben ook wat te winnen bij internationale afspraken. Maar of JD Vance dat ooit gaat inzien ...<br><br>Anders dan types als Vance geloven, kunnen regels het vertrouwen in digitale diensten bevorderen<br><br>Mathijs Bouman is econoom en columnist van het FD.<br><br>",
2025-02-22,Zaterdag 22 Feb 2025,Gedoodverfde bondskanselier Merz wil leidersrol Duitsland in Europa,"Favoriet voor het Duitse bondskanselierschap Friedrich Merz wil Europa een impuls geven.<br><br>Daarbij moet Duitsland als grootste EU-lidstaat een leidende rol gaan spelen, vindt Merz.<br><br>Han Dirk Hekking<br><br>Frankfurt<br><br>Duitsland moet weer een leidende rol in de EU voor zich opeisen, gezien de recente geopolitieke ontwikkelingen rond Oekraïne en de Amerikaanse strategie zich te distantiëren van Europa. Een versterkte Unie moet leiden tot een eensgezinder Europa, dat economisch en politiek beter kan inspelen op de dreiging van Rusland, de concurrentie van China en de confrontatiepolitiek van de Amerikaanse president, Donald Trump.<br><br>Met die boodschap rondde de christendemocratische lijsttrekker Friedrich Merz (CDU/CSU) de afgelopen dagen de finale van de verkiezingscampagne af. Morgen gaan de Duitsers naar de stembus. De peilingen geven aan dat Merz bijna zeker Olaf Scholz (SPD) zal opvolgen als bondskanselier. Waarnemers kijken gespannen naar de Duitse stembusgang. De VS en Rusland zijn elkaar de afgelopen twee weken snel genaderd in de kwestie Oekraïne, en Washington lijkt van plan de Oekraïense president Zelensky te laten vallen. Bij Russisch-Amerikaanse besprekingen deze week in Riyad was de EU niet welkom. De Britse premier, Starmer, en de Franse president, Macron, proberen volgende week in Washington de VS tot meer overleg te bewegen. 'De politieke wereldorde verbrokkelt', stelde CDU-leider Merz donderdag bij een verkiezingsbijeenkomst in Darmstadt vast. De geopolitieke realiteit vergt een krachtige regering, stelde hij. Als hij bondskanselier wordt, 'gaat Duitsland eindelijk weer een leidende rol in Europa op zich nemen. Een wezenlijk deel van mijn tijd zal ik bezig zijn Europa meer te verenigen', aldus Merz. In de Frans-Duitse samenwerking, die vaak de regie nam in de EU bij grote thema's, zit al jaren niet veel muziek meer. Duitsland, en daarmee Europa, moet weer 'strijdbaar zijn en in staat zijn zich te verdedigen', zei de CDU-chef. Het kan zijn dat de schijnbaar autoritaire trend in de VS 'meevalt', meende Merz. Dan stelt Washington prijs op een sterke partner in Europa. Maar het kan ook zijn dat de EU zich moet opmaken voor een lange periode van geopolitieke instabiliteit. Dan is het des te belangrijker dat de Unie zich versterkt en dat Berlijn het voortouw neemt. In Darmstadt wierp hij de vraag op of de VS gezien de recente koerswijziging nog wel een betrouwbare Navo-bondgenoot zijn. 'Acht weken geleden had ik die vraag niet gesteld, nu ben ik minder zeker.' Bij de verkiezingen is een andere belangrijke vraag hoe groot de winst van Alternative für Deutschland (AfD) zal zijn. Die extreemrechtse, pro-Russische partij koerste in de peilingen op de tweede plek, met 20% tot 21% van de stemmen. Dat past in een EU-trend, waar rechts-populistische, eurokritische partijen zoals de PVV, Rassemblement National en de Oostenrijkse FPÖ flink terrein hebben gewonnen. Merz' insteek is dat een nieuwe regering zorgen over immigratie en de economie direct moet wegnemen. Zonder actie van de middenpartijen op deze thema's blijft de AfD groeien, is zijn analyse. Daarom hamerde hij er in Darmstadt op dat Duitsland een regering moet krijgen 'die kan handelen'. De vorige, een coalitie van SPD, Groenen en liberale FDP, viel ruziënd uiteen. De uitlatingen van Merz betekenen een grote koerswijzing in het buitenlandse beleid van Duitsland, schetste Rusland-specialist Stefan Meister van denktank DGAP deze week. 'Het ontkennen van de realiteit is lang een centraal punt in de Duitse politiek geweest.' De nieuwe kanselier zal in Europa betere allianties met Frankrijk en Polen moeten smeden, aldus Meister. Een rol voor Europese militairen bij een bestand in Oekraïne is alleen mogelijk als Washington daar veiligheidsgaranties voor geeft, stelde hij. 'Anders gaat Rusland ons testen met speldenprikjes.' Voor die garanties moet de EU over de brug komen, meent de politicoloog. Via concessies bij handelsconflicten, door Amerikaanse wapens te kopen of door de VS te betalen voor stationering van Amerikaanse troepen in de EU. Duitsland moet wel zijn strikte begrotingsbeleid overboord zetten, zei president Marcel Fratzscher van economisch onderzoeksinstituut DIW dinsdag in Berlijn. Ofwel rekt Duitsland de eigen strenge schuldenregels op om investeringen in defensie mogelijk te maken, ofwel slikt het dat Brussel geld leent voor gezamenlijke defensie-investeringen. Friedrich Merz lijkt in elk geval bereid tot het eerste.<br><br>Pagina 8: Merz versus Scholz<br><br>'Als bondskanselier zal ik een wezenlijk deel van mijn tijd bezig zijn Europa meer te verenigen'<br><br>'Acht weken geleden had ik de vraag niet gesteld of de VS een betrouwbare Navo-bondgenoot zijn'<br><br>",
2025-02-22,Zaterdag 22 Feb 2025,Gelouterd muziekvernieuwer weet nog altijd van geen ophouden,"Lang geleden speelde hij in The Velvet Underground; sindsdien is hij op de solotoer. Vrijdag geeft de 82-jarige John Cale een concert in Groningen.<br><br>Frits Conijn<br><br>Amsterdam<br><br>Terwijl hippies zich kleden in bloemetjesjurken en bellbottomjeans, draagt John Cale zwarte leren jassen en strakke broeken. In de jaren zestig speelt Cale samen met muzikanten als Lou Reed en zangeres Nico in The Velvet Underground, een legendarische rockband uit New York die geen zoete liefdesliedjes maakt, maar zingt over de zelfkant van het leven: heroïne, decadentie en sadomasochisme.<br><br>Inmiddels doet John Cale het op eigen kracht. Hij telt inmiddels 82 jaren, maar maakt nog steeds nieuwe albums en treedt nog altijd op. Komende vrijdag geeft hij als onderdeel van zijn Europese tournee een concert in de Oosterpoort in Groningen. Dan speelt hij veel nummers van Poptical Illusion, zijn achttiende soloalbum, dat hij verleden jaar uitbracht. Hoe oud hij ook is, John Cale blijft zich vernieuwen. Soms maakt hij duistere rockalbums, dan weer concentreert hij zich op elektronische muziek, filmmuziek of muziek voor een ballet. Cale varieert ook met zijn onderwerpkeuze. Waar hij op zijn vorige album Mercy zong over de bedreigingen en uitwassen in de westerse wereld, gaat Poptical Illusion juist over problemen en emoties in de privésfeer. 'Ik verlaat de studio altijd met een heel andere plaat dan ik voor ogen had', zei hij in juni over zijn werkwijze tegenover het Belgische magazine Humo. 'Ik ben te rusteloos en verander te vaak van mening om elke song precies voor te bereiden.' Lange tijd bestrijdt Cale zijn onrust met drugs, een gewoonte die volgens hem is ontstaan in zijn jeugd. 'Als kind liep ik chronische bronchitis op en kreeg ik een hoestsiroop ingelepeld met als voornaamste bestanddeel ... opium.' Na de geboorte van zijn dochter Eden in 1985 zweert hij het drugsgebruik af. 'Ik heb simpelweg beslist dat ik genoeg met de duivel had gedanst.' John Cale wordt in 1942 geboren in Garnant, een industriestadje in Wales. Zijn vader werkt in een kolenmijn, zijn moeder geeft les op een basisschool. Cale ontpopt zich al op jonge leeftijd als een muzikaal talent. Hij speelt orgel in de kerk van het naburige Ammanford en het strijkinstrument viola in het National Youth Orchestra of Wales. Na de middelbare school vertrekt Cale naar Londen voor een muziekstudie aan het Goldsmiths College van de Universiteit van Londen. Op voorspraak van componist Aaron Copland krijgt Cale in 1963 een beurs om compositie te studeren in de Amerikaanse staat Massachusetts. Hij reist door naar New York en komt daar in contact met experimentele componisten als La Monte Young en John Cage. Al jong interesseert Cale zich ook voor popmuziek. Hij koopt platen van The Kinks, The Small Faces en The Who en neemt die mee naar de VS. In 1964 begint Cale samen met de inmiddels overleden Lou Reed en Sterling Morrison The Velvet Underground, een rockband met popartkunstenaar Andy Warhol als manager.  Drie jaar en twee albums later is de samenwerking weer voorbij. De meningsverschillen lopen hoog op, vooral tussen Cale en Reed. Reed vindt Cale te experimenteel, zeker na diens voorstel het volgende album onder water op te gaan nemen. Cale op zijn beurt noemt Reed een controlfreak. De machtsstrijd wordt gewonnen door Reed, die de belangrijkste songschrijver is van de band, en in september 1968 verlaat John Cale The Velvet Underground. Na zijn ontslag produceert Cale albums van Patti Smith, Iggy and the Stooges en Jonathan Richman. Als soloartiest maakt hij Paris 1919, een popalbum met klassieke invloeden. In die jaren werkt Cale samen met een keur aan beroemde artiesten: van Robert Wyatt tot Brian Eno, van Mike Oldfield tot Phil Collins.  Enkele jaren nadat Andy Warhol in 1987 is overleden, volgt een hereniging met Lou Reed. Het aan Warhol opgedragen album Songs for Drella is daar het resultaat van. Nadien volgt zelfs een heuse reünie van The Velvet Underground, maar nog voordat het maken van nieuw werk of een Amerikaanse tournee aan de orde komen, wordt de samenwerking tussen Cale en Reed alweer beëindigd. De laatste jaren is John Cale fanatieker aan het toeren dan ooit tevoren. 'Hoogbejaard en steengoed', schrijft NRC naar aanleiding van een concert in 2023 in Amsterdam. 'Hij bewijst zijn relevantie als een artiest die het avontuur blijft zoeken.' Komende vrijdag hoopt het publiek in Groningen op een soortgelijke ervaring. <br><br>",
2025-02-22,Zaterdag 22 Feb 2025,Hacken namens de overheid,"Bedrijven hebben grote moeite cyberaanvallen het hoofd te bieden, meldde het FD een paar weken terug. Overheidsdiensten sloegen al eerder alarm.<br><br>Digitale criminelen zijn steeds innovatiever en ze komen allang niet meer alleen uit Rusland. China is de laatste jaren een kweekvijver van tophackers. De VS, het VK en andere landen die recentelijk fikse cyberaanvallen te verduren kregen, kunnen erover meepraten. Zoals gebruikelijk gaan in China publiek en privaat hand in hand. Dat leidt tot een huurlingindustrie van hackers die door overheden worden ingeschakeld voor spionage, dataroof en cyberaanvallen. En de grenzen met cybercriminaliteit zijn dun. Door dit artikel te maken realiseerde ik me nog meer hoe belangrijk het is je cybersecurity op orde te hebben.<br><br>Lees het artikel op pagina 16 van Voor.kennis.<br><br>Anouk Eigenraam is correspondent in Peking voor het FD.<br><br>",
2025-02-22,Zaterdag 22 Feb 2025,Haven Rotterdam vaart op oplossing voor crisisdossiers,"De gunstige jaarcijfers van het Havenbedrijf Rotterdam maskeren volgens diens ceo de crisis in de haven. Maar topman Boudewijn Siemons vertrouwt erop dat de Haagse en Brusselse politiek de stikstofproblematiek en netcongestie - die leiden tot een slecht investeringsklimaat- de kop gaat indrukken.<br><br>Hans de Jongh<br><br>Amsterdam<br><br>De Rotterdamse haven voorziet dat de politiek, zowel in Den Haag als in Brussel, dit jaar met oplossingen komt voor twee grote hoofdpijndossiers in Nederland: de stikstofproblematiek en de netcongestie. Door beide zaken vallen investeringen stil, ook in de grootste haven van Europa. <br><br>Boudewijn Siemons, ceo van Havenbedrijf Rotterdam, baseert zijn verwachting op gesprekken met politici. Daarin legde hij, samen met andere kopstukken binnen de industrie, de zorgen op tafel. Ze hebben gehamerd op een snelle aanpak en merkten dat ze serieus werden genomen, aldus Siemons. 'De boodschap is aangekomen.' Siemons sprak bij de presentatie van de resultaten van zijn havenbedrijf over 2024. Zowel opbrengsten als bedrijfsresultaat (ebitda) stegen, met respectievelijk 4,8% en 2,7%. Die gunstige cijfers maskeren volgens de haventopman de crisis die zich in de haven voltrekt. 'Er is echt wat aan de hand. De industrie heeft het echt moeilijk.' Bedrijven, die meestal niet in de openbaarheid willen treden, schrappen geplande uitbreidingen en besluiten elders te investeren, aldus de ceo. Dat is bovendien een proces dat zich over langere tijd uitstrekt. 'Het is een crisis in slow motion die je niet meteen terugziet in de cijfers,' zei Siemons. Het havengebied worstelt al langer met nieuwe regelgeving en hoge energiekosten. De recente gerechtelijke uitspraak over stikstof komt daar nog bij.De Raad van State oordeelde in december dat bedrijven stikstofruimte uit het verleden niet mogen gebruiken om bijvoorbeeld nieuwe installaties of fabrieken te bouwen. Deze restricties gelden met terugwerkende kracht. Dit zorgde voor ontsteltenis, onder andere bij de Rotterdamse industrie. Wat betekent de uitspraak voor eerdere uitbreidingen en aanpassingen aan bijvoorbeeld raffinaderijen? Moesten daar toch vergunningen voor worden aangevraagd, met kleine kans op toekenning? Het gevolg is, aldus Siemons, een beroerd investeringsklimaat, overigens niet alleen in Rotterdam. Veel van de problemen die daar spelen, zijn ook terug te zien in Vlaanderen. Beide havens hebben besloten de handen ineen te slaan om de industrie te helpen, onder meer met projecten om de infrastructuur te verbeteren. De bedoeling is om bedrijven door de energietransitie 'te trekken'. Het Rotterdamse havenbedrijf zal dit onder meer doen via stimuleringsmaatregelen, zegt Siemons. Vorig jaar nam de goederenoverslag in de Rotterdamse haven af met 0,7%, tot 435,8 miljoen ton. Maar binnen het containersegment was er, na twee jaar van dalingen, dit keer herstel: de overslag hier liep in 2024 met 2,8% op. Dat was overigens een stuk minder dan de groei die de haven Antwerpen-Brugge heeft laten zien. Bij de Vlamingen nam de containeroverslag vorig jaar met 8,1% toe. Dat verontrust Siemons allerminst: 'De ene keer gaat het bij ons wat harder, de andere keer bij hen.'<br><br>Volgens ceo kwam boodschap aan dat netcongestie en stikstofprobleem aanpak behoeven<br><br>",
2025-02-22,Zaterdag 22 Feb 2025,Hebt u een onzinbaan?,"Essentiële beroepen heetten ze. Nog maar een paar jaar terug, in de coronacrisis, wisten we precies welke banen ertoe deden en welke niet. Allerlei duiders voorspelden toen ook dat de pandemie de mensheid zou veranderen. We zouden minder reizen, meer oog hebben voor elkaar, betere mensen worden. Als je de wereld nu overziet, weet je weer waarom al die mensen die voor geld de tijd duiden en daar florissante toekomstvoorspellingen aan vastknopen, géén essentieel beroep hebben. Ook het columnistenvak is natuurlijk niet van vitaal belang.<br><br>Uitgerekend in de essentiële beroepsgroepen zijn de tekorten het grootst, viel te lezen in het FD: zorg, onderwijs, techniek - kunnen die corporate antropologen en bedrijfsfilosofen daar niet eens hun denkkracht op loslaten? Even weg van de welgesteldenproblemen, even de blik op de echte wereld. De overheid doet te weinig, constateerde het Sociaal en Cultureel Planbureau (SCP). Iedereen wijst naar elkaar: werkgevers naar de overheid, gemeenteambtenaren naar de werkgevers en vice versa. Het lijkt het werkende leven wel: 'Nee, dat hoort niet bij mijn taakomschrijving, die taak ligt bij het hoofdkantoor.' 'Er wordt nooit gezegd dat een beroep níét essentieel is', stelt Anne Roeters, onderzoeker bij het SCP vast. En daar heeft ze meteen de kern van de zaak te pakken. Nee, het probleem is niet dat er te weinig personeel is, het probleem is dat te veel mensen onzinbanen hebben. Maar paradoxaal genoeg hebben essentiële beroepen vaak een lage status en een niet al te best salaris. Bovendien ontbreken de leuke bijkomstigheden die mensen met een bureaubaan vaak wel hebben, zoals ontwikkeltrajecten en gratis coaching. Goed, te veel niet-cruciale banen dus. Armoede-expert Tim 'S Jongers vertelde me over een vrouw die zich, na een lange loopbaan bij het ministerie van VWS, had laten omscholen tot verpleegkundige. In haar nieuwe vak kwam ze tot de schrikbarende conclusie dat ze daar in Den Haag niets nuttigs had gedaan, niets waarmee de mensen in haar huidige vak geholpen waren. Ik zou beslist geen elonmuskiaanse slooppartij willen, maar zo'n anekdote zegt wel iets over de afstand op zo'n ministerie tot het echte leven, het leven van de cruciale arbeidskrachten. Het zou goed zijn als 'iets bijdragen aan de samenleving' hoger gewaardeerd zou worden, ook op school, als vitale beroepen meer status zouden krijgen dan al die managerial class-functies. De wal zal het schip hopelijk keren: als het tekort in de zorg is opgelopen van 44.000 mensen nu naar 266.000 in 2034, wordt het vanzelf ook een welgesteldenprobleem. Wedden dat er dan wel nagedacht wordt over een oplossing?<br><br>",
2025-02-22,Zaterdag 22 Feb 2025,Het gewenste Europa dat nooit werd gerealiseerd,"Geboorte van Europa<br><br>Mathieu Segers leverde een diepgravend werk af, dat vooral specialisten zal boeien. Maar zijn relaas over de kraamjaren van de EU mist de levendigheid die het voor een breder publiek toegankelijk zou maken.<br><br>Een ongeschreven regel in de journalistiek luidt dat het woord 'willen' niet in de kop van een artikel mag staan, omdat iedereen wel iets wil. Meer geld, invloed, begrip. Daar is weinig opmerkelijks aan. In de geschiedschrijving ligt dat anders: de aanzetten tot niet-ingeslagen wegen doen nadenken over een andere ordening van de wereld.<br><br>Of, in het geval van Mathieu Segers, over hoe de EU eruit had gezien als in de kraamkamerperiode bepaalde zaken anders waren verlopen. Want tussen 1913 en 1951 werd er veel gewild op het gebied van Europese economische en politieke samenwerking, maar pas vrij laat werd er op vreedzame wijze iets gerealiseerd. Segers onderzocht dit met gezag. De in 2023 overleden historicus en oud-FD-columnist was een van de belangrijkste Nederlandse stemmen over Europa. Zo zullen weinig Europeanen op de hoogte zijn van de oprichting van de Unie van Europese Federalisten, in 1947, door voorstanders van het federalisme uit veer­tien landen. Niet te verwarren met de negen jaar eerder opgerichte Federal Union, die streefde naar een wereldfederatie om een nieuw mondiaal conflict te voorkomen. En dan was er de Westerse Unie, van de Britse buitenlandminister Ernest Bevin. De beoogde economische, politieke en culturele samenwerking tussen West-Europese natiestaten, onder Brits leiderschap en zonder Duitsland, liep onder meer spaak doordat Bevins adviseurs niet konden definiëren wat het nu precies was dat Europeanen Europees maakte. Het zijn slechts enkele van de initiatieven die Segers bespreekt om meer van Europa te proberen te maken dan een stel natiestaten. De plannen voor supranationale programma's en economische federale verbanden leidden evenwel niet tot concrete resultaten, maar bleven steken in eindeloze discussies. Daar leek verandering in te komen met de oprichting van de Organisatie voor Europese Economische Samenwerking (OEES), in 1948, die de verdeling van de Amerikaanse Marshallhulp aan Europa moest coördineren. De VS verwachtten in ruil voor die steun een samenwerking die verder ging dan het klassieke intergouvernementalisme, aangezien dit model herhaaldelijk grootschalig geweld niet had kunnen voorkomen. Hoewel de OEES haalbare projecten en programma's opleverde, bleek het een doodlopend pad. De organisatie kwam nooit verder dan de rol van lopende band van blauwdrukken voor Europese samenwerking, erkent Segers, die de schuld daarvoor bij de Britten legt. 'Het VK holde van meet af aan alle voorstellen uit, en zette een rem op elke poging om verreikende economische en financiële integratie tot stand te brengen.' Ook het idee van een International Trade Organization (ITO), een multilateraal mondiaal handelsregime dat een herhaling van de economische fouten van de interbellumjaren moest voorkomen, was een wensdroom die botste op de realiteit van nationale politieke overwegingen. In plaats van een grote trans-Atlantische gemeenschap kwam er een proces van regionale blokvorming op gang. Of zoals Segers het treffend verwoordt: 'De geschiedenis van de Europese integratie is de kunst van binnen onvoorziene omstandigheden het mogelijke te verwezenlijken.' Zo'n onvoorziene omstandigheid was de snelheid waarmee West-Duitsland eco­nomisch uit de as herrees, waardoor de vrees groeide dat het land niet meer in te dammen zou zijn door de landen waarmee het enkele jaren eerder nog oorlog had gevoerd. De Amerikaanse buitenlandminister Dean Acheson zette druk op zijn Franse tegenhanger Robert Schuman om West-Duitsland 'onmiddellijk en definitief' binnen Europa in te bedden 'om Russische of Duitse, of misschien zelfs Russisch-Duitse overheersing te voorkomen'. Schuman zocht hulp bij Jean Monnet, een titaan uit de EU-geschiedenis, die met het beroemde plan kwam om de Franse en Duitse kolen- en staalproductie onder gezamenlijk toezicht te plaatsen. Daarmee werd een taboe doorbroken. De samenwerking was weliswaar beperkt, maar verankerd in supranationale in plaats van intergourvernementele instituties. De kiem van de EU was gelegd. Europa en het idee uit de toekomstdoet wat de kaft belooft: het geeft de oorsprong en ontstaansgeschiedenis van ons Europa. Een verleden dat volgens Segers doordrenkt is van drama, 'alleen bleef veel daarvan verborgen in technische beleidsdossiers'. Zijn spitwerk levert veel academisch nuttige informatie op, maar geen wervend of wervelend verhaal, mede door de ontoegankelijke schrijfstijl. Daarvoor komen de personages die erin voorkomen te weinig tot leven.<br><br>Wie na het lezen over de kraamjaren van de EU (zie hiernaast) nog dieper wil graven, leze dit boek. Het jaar 751 wordt vaak beschouwd als 'de geboorte van Europa' en is met grote veranderingen in politiek, religie, handel en schriftcultuur een scharniermoment in de wereldgeschiedenis. Hoe de wereld veranderde rond het jaar 750, Herman Kaptein, Walburg Pers, €32,50<br><br>Tegen verandering<br><br>Een van de FT best business books van 2024 draait om de stel­ling dat conti­nue verande­ring gevaarlijk is en stabiliteit leidt tot succes. Volgens leiderschaps­deskundige Ashley Goodall, met jarenlange ervaring bij Deloitte en Cisco, leidt onze obsessie met fusies en reorganisaties niet tot vooruitgang, maar tot chaos. Hij legt uit hoe het beter kan. Verandermanie, Ashley Good­all, Business Contact, €24,99<br><br>Russische logica<br><br>Hoe Rusland de westerse logica tart is de ondertitel van dit boek, waarin Joris Van Bladel, specialist in Rus­sische civiel-militaire relaties, inzicht biedt in de dynamiek van het moderne Rusland. De invasie van Oekra­ïne onthult de onder­lig­gen­de tendensen in de Rus­sische samenleving, schrijft hij. Daardoor wor­den de ogenschijnlijke verras­sin­gen van Poetin begrijpelijker.  Land van het grote sterven, Joris Van Bladel, Prometheus, €23,99<br><br>Vrouwen en geld Er is een zakgeldkloof tus­sen meisjes en jongens. Vrou­wen vragen even vaak om op­slag als mannen, maar krijgen die minder vaak. Re­clamebeel­den tonen door­gaans vrou­wen met muntjes en spaar­var­kens en man­nen met dikke pak­ken geld. 2% van alle durf­ka­pi­taal gaat naar vrouwen. Dit boek ont­mas­kert al die ingebakken ongelijk­heid en bekijkt hoe we die kunnen wegwerken.<br><br>Vrouwen willen meer dan een roze creditcard, Ilse De Witte, Lannoo, €25,99<br><br>Hoe had de EU eruitgezien als in het begin bepaalde zaken anders waren verlopen?<br><br>",
2025-02-22,Zaterdag 22 Feb 2025,Het spookt in Den Haag nu de voorjaarsnota in zicht is,"'Het spook van de voorjaarsnota', noemde Mirjam Bikker het afgelopen dinsdag tijdens het debat over de oorlog in Oekraïne en Europese veiligheid. De ChristenUnie-fractievoorzitter doelde op de neiging van het kabinet-Schoof en de coalitie van PVV, VVD, NSC en BBB om grote problemen vooruit te blijven schuiven naar de begrotingsonderhandelingen van de komende weken. <br><br>Het patroon was deze week wel heel zichtbaar. Meer geld voor militaire steun aan Oekraïne? Voorjaarsnota. Stikstofaanpak? Voorjaarsnota. Wat te doen met de btw-verhoging voor sport, cultuur en media? Voorjaarsnota. Netcongestie, of lastenverlichting vastgoedbeleggers? Voorjaarsnota. Bikker legde ook de vinger op de zere plek met haar verklaring waarom er de afgelopen maanden zoveel is doorgeschoven: 'de dubbelhartigheid in de coalitie'. Zo ging het Oekraïnedebat voor een groot deel over eventuele Nederlandse deelname aan een vredesmacht. Zover is het echter nog lang niet, als het er al van komt. De VVD kon dus zeggen premier Dick Schoof te steunen die 'welwillend' naar deelname kijkt, terwijl PVV-leider Geert Wilders 'geen Nederlandse boots on the ground' wil. De VVD wil extra geld voor militaire steun aan Oekraïne, de PVV hangt aan de rem. 'Vermoeiend', vond Bikker. De voorjaarsnota is een vast moment in de Nederlandse begrotingscyclus en tot voor kort doorgaans een non-event. De minister van Financiën verzamelde de mee- en tegenvallers van de verschillende departementen voor het lopende begrotingsjaar en stuurde waar nodig bij. Grote toekomstplannen en de begroting voor het komende jaar kwamen pas met Prinsjesdag.   Dat is veranderd in reactie op kritiek van de Raad van State en de Studiegroep Begrotingsruimte, een ambtelijke adviesclub van het ministerie van Financiën. Die vonden dat de Tweede en de Eerste Kamer te weinig tijd kregen om te praten over de plannen van een kabinet voor het nieuwe jaar, als zij die pas op de derde dinsdag van september te zien krijgen. D66-minister Sigrid Kaag van Financiën heeft bij de start van kabinet-Rutte IV daarom een flink deel van de plannenmakerij vervroegd naar de voorjaarsnota in april. Dat past beter bij de Europese begrotingscyclus, maar het zou vooral de Tweede Kamer de kans geven om voor de zomer, in alle rust, op hoofdlijnen al te kunnen debatteren over de nieuwe begroting. Al vanaf het aantreden van het kabinet-Schoof in juli zingt in Den Haag rond dat de voorjaarsnota weleens hét struikelmoment van de coalitie zou kunnen zijn. Dat de stikstofaanpak zonder een stikstoffonds vast dreigde te lopen, was te voorspellen. Net als dat zonder extra geld de klimaatdoelen niet gehaald worden. Volgens de financiële afspraken uit het hoofdlijnenakkoord belooft volgend jaar bovendien een stuk soberder te worden, met meer bezuinigingen en lastenverzwaringen.  Sindsdien was de coalitie al heel wat momenten nabij een val. Zo vlogen VVD en NSC elkaar in de haren over de koopkrachtplaatjes. Nog voor de eerste Prinsjesdag, zes weken na hun beëdiging, wankelde het kabinet. De hoogoplopende ruzie van toen, met de verhalen over een huilende NSC-partijleider Pieter Omtzigt, dreunt nog steeds door in de coalitie. En bij Omtzigt zelf, die opnieuw voor langere tijd uitviel en nog steeds niet helemaal is hersteld.   Als extra complicatie is de afgelopen maanden de verstandhouding tussen kabinet en coalitie aan de ene kant en de christelijke 'constructieve' oppositiepartijen aan de andere, flink verslechterd. En die partijen zijn wel nodig om begrotingen en wetten door de Eerste Kamer te krijgen (die van dit jaar zijn nog steeds niet aangenomen). De rommelige onderhandelingen over de onderwijsbegroting, het uitblijven van het beloofde alternatief voor de btw-verhoging op sport, cultuur en media, het maakt dat CDA, ChristenUnie en SGP de lust van het constructief oppositievoeren vergaat. Inge van Dijk (CDA), toch niet het meest heetgebakerde Kamerlid, is inmiddels 'echt pissig', zei zij deze week. Ondertussen zijn de coalitiepartijen zelf scheutig met eigen nieuwe wensen die geld kosten, zoals een lagere energiebelasting voor gezinnen. En Omtzigt gooide olie op het vuur door toch weer te willen snijden in de expatregeling, het fiscaal voordeel voor buitenlandse werknemers. Dat was juist in het hoofdlijnenakkoord weer in ere hersteld. 'Terugonderhandelen', klonk het bij de BBB.   Niet alles hoeft in het voorjaar geregeld te zijn. Opnieuw doorschuiven is ook een optie. De échte begrotingen komen immers pas in het najaar. De PVV opperde deze week bijvoorbeeld alleen voor 2026 ergens de benodigde €1,3 mrd vandaan te halen, zodat de btw-verhoging op sport, cultuur en media in elk geval volgend jaar niet doorgaat. De discussie over een structurele meerjarige oplossing, altijd lastiger, kan dan weer een jaar vooruitgeschoven. Of neem de verhoging van de Navo-norm van nu nog 2% van het bbp. VVD-fractievoorzitter Dilan Yesilgöz vroeg tijdens het Oekraïnedebat een 'ambitieuze inzet' van het kabinet bij de gesprekken daarover tijdens de Navo-top in juni. Nederland is immers gastland. Ze kreeg een toezegging van premier Schoof, tot verbijstering van coalitiegenoot Geert Wilders, want elke procentpunt erbij betekent €10 mrd extra defensie-uitgaven. 'Wat gebeurt hier?' Leuk, die druk van de Amerikanen om meer uit te geven, vond de PVV-leider, maar wat dacht premier Schoof van de druk op gezinnen in Nederland? 'Dat is waarvoor wij hier staan, waarvoor wij zijn gekozen. Zij zeggen: ""Ik kan mijn boodschappen niet meer betalen. Wanneer gaat u wat doen aan die hoge gasrekening? En moeten huren nou weer met 4% of 5% omhoog?""' Schoof suste. De discussie over wat een hogere Navo-norm betekent voor de Nederlandse begroting 'speelt in andere tijdsgewrichten dan de voorjaarsnota'. De top is pas in juni, terwijl de voorjaarsnota in april klaar moet zijn. Na het spook van de voorjaarsnota zou dus weleens het spook van de miljoenennota kunnen komen. Als dit kabinet zolang in het zadel blijft zitten. <br><br>Illustratie: Hajo/comichouse voor het fD<br><br>Weer doorschuiven is ook een optie. De échte begrotingen komen immers pas in het najaar aan de orde<br><br>Martine Wolzak is correspondent in Den Haag voor het FD.<br><br>",
2025-02-22,Zaterdag 22 Feb 2025,Hoe China voor hackers het paradijs op aarde werd,"Cyber powerhouse<br><br>Het aantal cyberaanvallen vanuit China neemt de laatste jaren zienderogen toe. Veiligheidsdiensten wereldwijd waarschuwen dat Chinese hackers een steeds grotere bedreiging vormen. Peking ontkent stellig iets met de aanvallen te maken te hebben, maar onderzoek toont het tegendeel aan.<br><br>In een wat schaars verlichte studio in het Cybersecurity Technology Museum, in de centraal gelegen Chinese stad Zhengzhou, zitten medio december 2024 zo'n tweehonderd Chinezen intens naar een scherm te turen. Niemand praat, het enige geluid wordt veroorzaakt door het driftige getik van typende vingers op toetsenborden en het geklik van computermuizen. In zes blokken zit iedereen cirkelvormig gegroepeerd in teams aan grote witte tafels. In het midden staat een ronde verhoging waaruit nondescripte verlichte vlaggen steken.<br><br>De setting ziet eruit alsof er een spelshow bezig is met de steriliteit van de populaire Zuid-Koreaanse tv-serie Squid Game. Alle deelnemers, voornamelijk jongens met een bril, dragen hetzelfde blauwe trainingsjasje. Alleen is dit geen spel, maar een zogeheten Capture The Flagcompetitie (CTF), wedstrijden in cybersecurity waarbij deelnemers bestaande of met opzet verborgen zwakke plekken (the flag) moeten vinden in websites, systemen of softwareprogramma's. Soms is dit soort wedstrijden een simulatie, met training en educatie als doel. Maar veel (internationale) toernooien zijn serieuze business waar serieus geld mee te verdienen valt. Sommige CTF's worden georganiseerd door overheden of grote softwarebedrijven zoals Microsoft en Apple om hiermee de beveiliging van hun programma's te verbeteren. Daar staan geldprijzen tegenover die uiteenlopen van tienduizenden dollars tot een paar ton. Op grote schermen aan de muur rollen de scores voorbij van de 32 deelnemende teams, die komen van universiteiten, semioverheden en cybersecuritybedrijfjes of grote techreuzen als Tencent en telecomprovider China Unicom. Alle teams hebben cryptische of jolige namen zoals Gesmoorde noodles van Henan, 0ops, en Arr3stY0u.<br><br>De organisatie van dit soort hackerswedstrijden is in China het afgelopen decennium geëxplodeerd, blijkt uit recent onderzoek van de Amerikaanse denktank The Atlantic Council. En dat is geen toeval. De Chinese president Xi Jinping beloofde in 2014 om van China een cyber powerhouse te maken. Het land bouwde in de jaren daarna een National Cybersecurity Talent and Innovation Base in Wuhan, een soort mega-industriepark voor cybersecuritybedrijven, en begon naar Amerikaans model opleidingen in cybersecurity aan universiteiten op te vijzelen.<br><br>Chinese teams begonnen daarna tijdens internationale competities steeds meer prijzengeld binnen te slepen. Van nog geen tiende in 2013 naar meer dan driekwart van het totale beschikbare prijzengeld in 2017. Dat zag ook Daan Keuper, onderzoeker bij de Nederlandse cybersecuritydienstverlener Computest. De oud-hacker deed jarenlang mee aan allerlei CTF-toernooien en werd met zijn team drie keer de nummer drie van de wereld. 'Die competities werden altijd door Chinezen gewonnen, maar vanaf 2018 bleven ze ineens weg. Wij hoorden dat ze van de Chinese overheid niet meer mochten komen.' Peking moedigde in dat jaar in een notitie weliswaar deelname aan CTF-competities aan, maar wie in het buitenland wilde meedoen moest zich hiervoor inschrijven via het ministerie van publieke veiligheid. China begon daarop zelf wedstrijden te organiseren. Het aantal CTF-competities in eigen land groeide van drie in 2013 naar gemiddeld 55 in 2023, met duizenden deelnemers van honderden universiteiten door het hele land. De grootste CTF-wedstrijd telde maar liefst 35.000 deelnemers. Winnende teams kunnen exorbitante bedragen binnenharken, tot soms wel een paar miljoen dollar.<br><br>Talentendatabase<br><br>'China heeft het meest samenhangende ecosysteem van hackerscompetities', zegt onderzoeker Eugenio Benincasa, die samen met zijn collega Dakota Cary 544 van dit soort wedstrijden analyseerde over een periode van tien jaar. Volgens de twee onderzoekers heeft China door de wedstrijden in razend tempo een pijplijn gecreëerd van hackerstalent, waar overheidsdiensten gretig in scouten.<br><br>Veel competities worden georganiseerd door het leger, het ministerie van staatsveiligheid, publieke veiligheid, of cyberspace, vertelt Cary. 'Wij vonden aanwijzingen dat finalisten van dit soort wedstrijden vervolgens worden opgenomen in een nationale overheidstalentendatabase. De provincie Hainan rekruteerde zelfs openlijk hackers via een wedstrijd.' Het bewijs lijkt zich op te stapelen dat de competities niet alleen voor talentscouting dienen, maar ook in verband staan met echte casussen. Anonieme Amerikaanse ambtenaren claimden in een artikel in de MIT Technology Review dat nog geen 24 uur na een Chinese hackerscompetitie in 2021 die als doel had iPhones te hacken, mobieltjes van Oeigoeren werden gehackt.<br><br>NDA <br><br>Onderzoekers Cary en Benincasa ontdekten dat deelnemers aan de Zhujian Cup, die eind 2023 werd georganiseerd, een non-disclosure agreement moesten ondertekenen. Ook dat duidt erop dat deelnemers niet te maken kregen met een simulatie, maar dat ze in het echt iets moesten hacken. Ze moesten beloven dat hun aanvallen 'geen vernietigend effect hadden op de systemen' en ze moesten helpen 'bij het wissen en verwijderen van de verkregen gegevens, en geen gegevens of achterdeurtjes achterlaten'.<br><br>Als informatie toch uitlekte, kwam eventuele schade aan de organisatie of 'het land' voor rekening van de deelnemer. Ook werden ze onderworpen aan een backgroundcheck, in overeenstemming met de wet op staatsgeheimen. 'Voor een CTF is het echt heel vreemd om dit soort bepalingen te hebben', zegt Cary.<br><br>Dat het aantal cyberaanvallen vanuit China de laatste jaren volgens internationale veiligheidsdiensten alarmerend snel is toegenomen en dat deze aanvallen bovendien steeds geavanceerder worden, verbaast hem dan ook weinig. 'Ik denk dat de capaciteiten van Chinese hackers tegenwoordig beter zijn dan die van hackers in andere landen.'<br><br>Eind december infiltreerden Chinese hackers van een groep met de bijnaam Silk Typhoon zelfs vierhonderd computers van het Amerikaanse ministerie van financiën. Ze konden op die manier gebruikersnamen buitmaken, wachtwoorden en duizenden documenten met informatie op het gebied van buitenlandse investeringen, sancties en politiek beleid.<br><br>Spionage<br><br>Ook Nederlandse inlichtingendiensten waarschuwen al jaren voor spionage en cyberaanvallen door 'staatsactoren'. De Nationaal Coördinator Terrorismebestrijding en Veiligheid (NCTV) waarschuwde vorig jaar oktober nog voor de steeds complexere cyberaanvallen die China uitvoert, en ook Rusland.<br><br>Wat hebben deze landen eigenlijk te halen in Nederland? Keuper, die met zijn werkgever ook regelmatig opdrachten verricht voor overheden, kan daar alleen iets algemeens over zeggen: 'Ons land is misschien op zichzelf niet per se interessant, maar wij zijn wel onderdeel van allerlei allianties, zoals de Navo, waar informatie voorbijkomt die interessant is voor landen als China. Het doel hoeft niet altijd evident te zijn, het kan er ook om gaan in te breken en je in te nestelen in strategische systemen - denk aan telecomproviders, energienetwerken en watervoorzieningen. Dan kan je daar disruptie veroorzaken als je dat nodig vindt.' De trend is volgens Keuper om niet meer direct in te breken bij een bedrijf of de overheid, maar dit te doen via toeleveranciers die toegang hebben tot het netwerk. Een goed voorbeeld van zo'n cyberaanval was de hack van de Chinese hackersgroep Salt Typhoon, die vermoedelijk al in 2022 begon. Via internetrouters van telecombedrijven als AT&T en Verizon wisten ze volgens Amerikaanse veiligheidsdiensten vorig jaar toegang te krijgen tot gesprekken en tekstberichten van hoge veiligheidsambtenaren, politici en de campagneteams van presidentskandidaten Trump en Harris.<br><br>Hacker for hire<br><br>De verdenking van betrokkenheid bij eerdere hacks was voor de VS reden om een aantal Chinese softwarebedrijven en personen op een zwarte lijst te zetten (zie kader). En het Verenigd Koninkrijk vaardigde vorig jaar sancties uit tegen een Chinees hackerscollectief, APT31, na een aanval op het computersysteem van de kiescommissie, waardoor namen en adressen van miljoenen kiezers verkregen werden. Het lek werd in 2022 ontdekt, maar de hackers zaten toen vermoedelijk al een jaar in het systeem.<br><br>De Britten beschuldigden Peking van de aanval. Ook de VS vermoeden dat hackers aangestuurd worden vanuit China, iets wat de Chinese regering bij hoog en bij laag ontkent. Volgens de NCTV zet vooral China steeds vaker bedrijven en wetenschappers in die ook verbonden zijn aan inlichtingendiensten. Die vage grenzen tussen overheid, bedrijfsleven en wetenschap zijn typerend voor China. Gelekte informatie op het softwareplatform GitHub vorig jaar van het Chinese cybersecuritybedrijfje iSoon (AnXun), in Chengdu, ondersteunt dit. De honderden chatlogs, presentatieslides en andere bedrijfsdocumenten van de afgelopen paar jaar lieten zien dat lokale ministeries van publieke veiligheid iSoon inhuurden. Dat deden ze niet alleen voor reguliere projecten zoals het beveiligen van computersystemen, communicatienetwerken en hard- en software, maar ook om cyberaanvallen te verrichten op telecombedrijven en overheidsorganisaties in meer dan twintig landen. iSoon ontwikkelde voor de aanvallen zelf speciale tools en maakte grote hoeveelheden persoonlijke data van individuen buit, die werknemers vervolgens op het darkweb aanboden. Zo is een bestand van de Vietnamese tv aangeboden voor $13.100. Voor data van het Vietnamese ministerie van economie werd $55.000 betaald. Het FD ging nog eens door de bestanden. Er zijn opdrachten om wachtwoorden te kraken, mailboxen aan te vallen van Outlook, Gmail en X, data te verzamelen in Telegram, websites te penetreren en iets uit te voeren als 'overzeese schadelijke informatieverzameling'. De Chinese overheid staat erom bekend dat ze ook dissidenten in het buitenland opspoort en soms onder druk zet. Het ministerie van lokale veiligheid in de westelijke stad Jiuqian betaalde eind 2021 €59.368 voor een hele trits projecten: 'succesvolle penetratie politieke websites, systeem overzeese controle socialemedia-accounts, mailboxen van instituten en politieke groepen'. <br><br>Domme politie <br><br>Hackers geven klanten soms eerst een sample van een databestand. Doelen die worden genoemd zijn onder andere Turkije, Taiwan, Tibet, de Verenigde Staten, Cuba, Indonesië en de Navo. Ook data van de Vietnamese academie van sociale wetenschappen en een 'diplomatiek gesprek van de Filipijnen' worden opgesomd als een sample. Veel chats tussen de medewerkers gaan over de werkdruk. Ook is er typische kantoorpraat, zoals in elk ander bedrijf.<br><br>De wereld van spionage, cybercriminaliteit en sabotage door staatsactoren is minder zwart-wit dan we denken, benadrukt Keuper, van Computest. 'Mensen zijn geneigd een indeling te maken in criminelen die je computer hacken om geld te krijgen, en inlichtingendiensten die systemen hacken om te kunnen spioneren, maar daartussen zitten allerlei gradaties van huurlingen die in opdracht van staatsactoren hacken of in gegevens handelen die ze als bijvangst hebben opgehaald. Dat maakt het ook moeilijk om je tegen aanvallen te beschermen.' Hackers klagen in chats onderling dat het bedrijf in geldproblemen zit. Ze hebben al drie jaar geen salarisverhoging gehad, de betaling is slecht en er lijkt flinke concurrentie te zijn om betaalde opdrachten. Voor de inmiddels zo'n 4000 cybersecuritybedrijfjes die China telt, lijkt de spoeling dun te zijn geworden. In een chat zegt een hacker: 'De klanten van de politie zijn zo dom. Ik wil dit jaar echt geen politiewerk meer doen, er is geen geld meer.' In een andere chat moedigt een medewerker een andere aan om een goede relatie op te bouwen met de politie en de techneut van het ministerie van publieke veiligheid, die gaat over de aankoop van een product: 'Raak bevriend en nodig hem uit voor het eten. Als hij meewerkt, maakt dat zaken makkelijker. Doe alsof je een hoop hebt meegemaakt, zodat deze klootzakken niet met je rotzooien.'<br><br>'De competities werden altijd door de Chinezen gewonnen, maar vanaf 2018 bleven ze ineens weg'<br><br>'Ik denk dat Chinese hackers tegenwoordig betere capaciteiten hebben dan hackers in andere landen'<br><br>Vervolg op pagina 19<br><br>Vervolg van pagina 17<br><br>Hackersgroepen Typhoon en APT's<br><br>De Verenigde Staten hebben de afgelopen jaren een dozijn Chinezen en diverse bedrijven aangeklaagd en op een sanctielijst gezet wegens hun betrokkenheid bij grote hackcampagnes, fraude, witwassen en diefstal. Verschillende personen, die de FBI labelt als Advanced Persistent Threat (APT), worden daarbij verdacht van steun van en banden met de Chinese regering. Een hackersgroep die bekendstaat als APT31 maakte volgens de Verenigde Staten deel uit van een cyberspionageprogramma van de veiligheidsdienst van de provincie Hubei. Deze groep zou niet alleen jarenlang wereldwijd e-mails, telefoons, en de cloud van bedrijven hebben gehackt, maar die ook van critici van de Chinese Communistische Partij en die van dissidenten. Chinese cybersecuritybedrijven Chengdu404, Sichuan Silence en een vijftal Chinezen met banden met hackersgroep APT41, staan sinds 2020 op een zwarte lijst. Allen worden verdacht van betrokkenheid bij cyberaanvallen waarbij in 2020 naar schatting 81.000 firewalls van bedrijven werden gehackt. Daarbij werden gebruikersnamen en wachtwoorden ontvreemd en ransomware geïnstalleerd. De Britse tv-zender ITV zocht vorige maand naar de kantoren van deze bedrijven in Chengdu. Op de locatie waar Sichuan Silence geregistreerd staat, zit een bank. In het gebouw van Chengdu404 ontkenden medewerkers dat het bedrijf er zat, maar wist men wel van de sancties. Het bedrijfslogo bij de receptie was vervangen door een afbeelding van Hail Hydra, het doodskoplogo van een fictieve terreurorganisatie, de vijand van Marvels stripheld Captain America. In 2023 rapporteerde Microsoft dat hackersgroepen Flax Typhoon en Volt Typhoon sinds 2021 via netwerkrouters kritieke infrastructuur in de VS aanvielen. De FBI bevestigde later botnets met malware van beide groepen onklaar te hebben gemaakt. De aanval van Salt Typhoon op Amerikaanse telecommunicatiebedrijven was voor het Witte Huis reden de bedrijven vorig jaar op het matje te roepen vanwege hun gebrekkige cyberveiligheid. In potentie zou de groep met alle data die deze verkreeg ook kunnen zien welke Chinezen door de Amerikaanse veiligheidsdiensten in het vizier worden gehouden.<br><br>Anouk Eigenraam is correspondent in Peking voor Het Financieele Dagblad.<br><br>",
2025-02-22,Zaterdag 22 Feb 2025,Hoge Raad: Uber-chauffeur kan ondernemer of werknemer zijn,"De uitspraak van de Hoge Raad over beoordeling van de arbeidsrelatie van Uber-chauffeurs voedt onvrede over de nieuwe zzp-wet.<br><br>Lien van der Leij<br><br>Amsterdam<br><br>Of iemand zich als ondernemer gedraagt, speelt wel degelijk een rol in de beoordeling of zij of hij als zelfstandige wordt ingehuurd of als verkapte werknemer aan de slag is. Dat zegt de Hoge Raad in antwoord op zogeheten prejudiciële vragen die zijn gesteld in een zaak tussen taxi-app Uber en vakbond FNV over de status van Uber-chauffeurs. <br><br>Uber en de FNV procederen al langer over de vraag of de chauffeurs die via de Uber-app rijden, werknemers zijn of zelfstandige ondernemers. Volgens het oordeel van de Hoge Raad kan dat allebei, afhankelijk van de omstandigheden. Dat betekent ook dat zzp'ers en werknemers zij-aan-zij dezelfde werkzaamheden kunnen verrichten, aldus de Hoge Raad. Voorheen werd dat doorgaans gezien als contra-indicatie voor zelfstandigheid. Het oordeel van de Hoge Raad reikt verder dan alleen de Uber-zaak. Het straalt ook af op het wetsvoorstel VBAR, dat de positie van de zzp'er moet verduidelijken. Dat voorstel gaat in eerste instantie uit van de specifieke werkrelatie tussen twee partijen. Pas in tweede instantie wordt gekeken naar de persoon van de werkende.  Volgens de Raad kan het een 'doorslaggevende' rol spelen of een werkende 'zich in het economisch verkeer als ondernemer gedraagt of kan gedragen' bij de vraag of iemand zelfstandige is of verkapte werknemer. Met andere woorden: hoe iemand zich buiten een specifieke werkrelatie opstelt, weegt ook mee.  Uber reageert juichend op de uitspraak. 'Dit is fantastisch nieuws voor alle chauffeurs', zegt Maurits Schönfeld, directeur Noord-Europa bij Uber. 'Zij hebben steeds aangegeven zelfstandig te willen blijven. Voor hen is het een grote overwinning dat de Hoge Raad nu ook aangeeft dat ondernemerschap volop meeweegt in hun werk als zelfstandig chauffeur.' 'De Hoge Raad zegt dat extern ondernemerschap mee kan wegen bij de beoordeling van de werkrelatie, maar niet dat het zwaarder weegt dan andere omstandigheden', nuanceert universitair docent arbeidsrecht en zzp-specialist Niels van der Neut van de UvA. 'Eigenlijk verandert dit niets ten opzichte van het Deliveroo-arrest.'  In de zaak rondom de maaltijdbezorger noemde de Hoge Raad een reeks omstandigheden die van belang kunnen zijn om de arbeidsrelatie te duiden, maar gaf hij geen rangorde aan. Van der Neut: 'En dat doet de Hoge Raad hier dus ook niet.' Toch zorgt de uitspraak voor behoorlijke beroering. Een betrokkene noemt het 'een gouden dag voor de zzp-lobby'. Dat komt doordat advocaat-generaal Ruth de Bock juist een 'beperkte rol' aan ondernemerscriteria toekende in haar advies aan de Hoge Raad over Uber. Volgens haar moest vooral gekeken worden naar de werkrelatie, en niet naar hoe een werkende zich buiten die relatie gedraagt.  Dat is ook het uitgangspunt van de ontwerpwet-VBAR, die toenmalig minister van Sociale Zaken Karien van Gennip opstelde om de positie van de zzp'er te verduidelijken. Maar daar gaat de Hoge Raad dus niet in mee: 'Voor zo'n rangorde ziet de Hoge Raad geen aanleiding'.  'Dit is een enorm belangrijke uitspraak voor alle zelfstandigen die zélf willen bepalen hoe zij hun werkende leven inrichten', reageert VVD-Kamerlid Thierry Aartsen, die fel gekant is tegen de VBAR. 'Extern ondernemerschap is dus een gelijkwaardig onderdeel van de weging of iemand wel of niet (schijn)zelfstandig is.'  Volgens hem bewijst het standpunt van de Hoge Raad dat het niet mogelijk is om 'puur op basis van een functie of type werk te bepalen of iemand zelfstandige of werknemer is.' Wervingsteksten die stellen dat bepaalde opdrachten niet als zzp'er kunnen worden uitgevoerd moeten dus worden verwijderd, stelt hij. Ook moet de overheid de instructies rondom inhuur aanpassen die zij heeft rondgestuurd. Aartsen: 'Zo voorkomen we dat duizenden zelfstandigen onnodig door de overheid op straat worden gezet.'  Het oordeel van de Hoge Raad heeft geen gevolgen voor de aangescherpte handhaving op schijnzelfstandigheid op basis van de huidige zzp-wet DBA, stellen juristen. Het wetsvoorstel VBAR verliest echter zijn status als verduidelijkingswet op basis van bestaande jurisprudentie, merken zij op. Van der Neut: 'Daar moet de toelichting aangepast worden. Maar of de wet verder aanpassing behoeft: dat is aan de politiek.' <br><br>De Hoge Raad stelt dat meetelt hoe iemand zich in het economisch verkeer opstelt<br><br>",
2025-02-22,Zaterdag 22 Feb 2025,Hoopgevend middel tegen depressie komt uit verrassende hoek,"'Patient zero'<br><br>Een private kliniek behandelt mensen met een langdurige depressie met ketamine. Uit enthousiasme over de resultaten én uit ongeduld, want een betaalbare behandeling laat nog jaren op zich wachten. Intussen proberen wetenschappers de veiligheid aan te tonen van het middel, dat vooral de reputatie van partydrug heeft.<br><br>Als je niet weet dat Phida er zit, zie je de kliniek gegarandeerd over het hoofd. Ze zit verstopt tussen een trappenfabrikant en een aannemersbedrijf op een industrieterrein in Almere. Een wachtkamer, twee behandelkamers, twee spreekkamers. Het oogt er schoon, professioneel en deze dinsdagmiddag vooral leeg.<br><br>Op dagen dat er meer leven is, gebeurt hier iets baanbrekends. Phida is een privaat initiatief dat mensen die kampen met een langdurige depressie toegang geeft tot een behandeling met ketamine in combinatie met psychotherapie. Vaak hebben die mensen alles al geprobeerd, vertelt medeoprichter Bernard Aleva. De voorwaarden voor behandeling met ketamine bij depressie zijn streng, en het voor deze toepassing goedgekeurde middel is duur. Het zal nog jaren duren tot het een betaalbaar medicijn wordt. En die tijd hebben veel patiënten van Phida niet. Phida werkt met het generieke middel ketamine, een goedkope variant die ziekenhuizen al decennialang via infusen toedienen als pijnstiller en narcosemiddel. Daar is niets spannends aan. Maar ketamine wordt ook op grote schaal recreatief gebruikt. Het is zeer verslavend en kan ernstige gezondheidsproblemen veroorzaken, zoals ontstekingen en beschadiging van de blaas. In oktober 2023 overleed acteur Matthew Perry, bekend van de comedyserie Friends, aan een overdosis van de partydrug. En nu gebruikt een privaat initiatief het geneesmiddel voor behandeling tegen depressie, maar daar is het officieel niet voor geregistreerd. Bij zeer kwetsbare patiënten nog wel. Is dat geen riskante, om niet te zeggen onwenselijke, ontwikkeling?<br><br>Aleva is opgeleid tot bioloog. Hij is dus geen dokter, benadrukt hij, maar die zijn er wel bij Phida: de psychiaters Aline de Haan en Jet Kranendonk, en anesthesioloog Marc Scot. Dat Aleva aan de wieg zou staan van een privékliniek lag niet voor de hand. Maar hij was, afgezwaaid bij de wetenschappelijke uitgeverij Elsevier, in staat om te investeren. En hij had tijd.<br><br>Sinds zijn studententijd in Utrecht is Aleva (62) bevriend met een advocaat die hij consequent patient zero noemt. 'Hij wil zijn naam niet in de krant. Hij staat weer ingeschreven bij het tableau, werkt weer, heeft zijn leven terug.' Daar zag het lange tijd niet naar uit. Toen zijn vriend eind dertig was, en vader van een zoon, verergerde zijn al sluimerende depressie. Werken ging niet meer, door 'de zwarte bal in zijn hoofd'. Er waren psychotherapeuten, en daarna psychiaters, en er kwamen antidepressiva aan te pas. Soms was er wat verlichting, maar nooit voor lang. En toen was er in 2019 een artikel in The Guardian. Daarin las de advocaat dat het middel esketamine een gamechanger kon zijn voor mensen met zware depressie bij wie de traditionele medicijnen niet aanslaan. Onder begeleiding van een bevriende dokter probeerde hij het zelf uit. De zwarte bal verdween en voor het eerst in twintig jaar voelde hij zich beter. Na een week of twee kwam zijn depressie weer terug, maar toch was de ervaring voor de studievrienden betekenisvol genoeg. Ze begonnen een zoektocht naar een betaalbare en verantwoorde manier om een depressie te behandelen met ketamine. Ze stuitten op tientallen onderzoeken met versnipperde, maar ook hoopgevende resultaten. Ze kwamen uit bij de Universiteit van Oxford, waar psychiater en hoogleraar Rupert McShane gespecialiseerd is in therapieresistente depressie, onder vakgenoten TRD genoemd. 'Zelf spreken wij liever van een langdurige depressie', zegt Aleva. 'Therapieresistent, dat klinkt uitzichtloos.' Ook met een vriendelijkere benaming is de aandoening uitermate ontwrichtend. Allereerst voor de patiënt en diens omgeving. Talloze huwelijken, vriendschappen en carrières stranden als gevolg van een depressie. Ook de samenleving als geheel betaalt een forse tol. In Nederland lijden volgens cijfers van het Trimbos-instituut 800.000 mensen aan een depressie. Circa 30% daarvan is moeilijk tot zeer moeilijk te behandelen. De zorguitgaven aan depressieve stoornissen bedragen volgens een berekening uit 2017 €1,6 mrd. Bovendien kan de patiënt bij zware depressie veelal (deels) niet meer werken. De kosten van verzuim schat het Trimbos-instituut op €1,8 mrd per jaar. Het maakt de potentiële opbrengst van een doorbraak in depressiebehandeling enorm. Maar de ontwikkeling gaat traag. Te traag, vond de vriendengroep. Hoogleraar McShane, die met onderzoek naar snelwerkende antidepressiva als ketamine een grote reputatie heeft opgebouwd, had begrip voor de ongeduldige Nederlanders die zelf een kliniek wilden beginnen. 'Hij adviseert ons en wij volgen de door hem ontwikkelde protocollen', zegt Aleva.<br><br>Regelgeving geeft houvast<br><br>In principe mag iedereen in Nederland een zorgkliniek oprichten. Je moet alleen wel een zeer lange adem hebben. Ook moet je honderden vragen van de Inspectie Gezondheidszorg en Jeugd naar tevredenheid kunnen beantwoorden, vertelt Aleva. 'De inspecteurs waren zeer kritisch, maar ook zeer geïnteresseerd. Het waren goede gesprekken. Je kunt negatief doen over de grote hoeveelheid regelgeving in dit land, maar het geeft in zo'n traject ook houvast.' <br><br>De behandeling bij Phida is poliklinisch en duurt drie uur. Toediening van een lage dosis ketamine (zo'n 100 keer lager dan de doses in het partycircuit) gebeurt via een infuus, aangelegd door de anesthesioloog, die de vitale functies van de patiënt monitort. Een gesprek met een psychiater gaat daaraan vooraf. Ook na afloop is er een sessie met de psychiater. Dan mag de patiënt, onder begeleiding van een mantelzorger, weer naar huis. Phida behandelt nu zo'n acht patiënten per week. De kliniek is daarom alleen op vrijdag in bedrijf. De rest van de week doen de zorgverleners hun reguliere werk in andere instellingen. Aleva benadrukt dat er in het pand van Phida geen voorraad ketamine te vinden is. 'Ik wil niemand op gekke gedachten brengen.'  De kosten van een behandeling bij Phida bedragen €226 per keer. Jaarlijks heeft een patiënt zes tot twaalf behandelingen nodig. Omdat Phida niet is gecontracteerd, vergoeden de verzekeraars de behandeling slechts voor een deel. Door een doelmatige bedrijfsvoering kan Phida kostendekkend werken, zegt Aleva. Een alternatief voor patiënten is de esketamineneusspray, die het Amerikaanse Johnson & Johnson in 2020 op de Nederlandse markt bracht. In Nederland geldt een hoge drempel voor vergoeding. En Spravato, zoals het middel heet, is duur: de jaarlijkse kosten per patiënt voor alleen al het middel (exclusief de kosten voor medische begeleiding) kunnen oplopen tot meer dan €10.000. De generieke ketamine die Phida gebruikt kost €200 per patiënt per jaar.<br><br>Gewetensvol<br><br>In Nederland is het Groningse UMCG toonaangevend in onderzoek naar ketaminetherapie. Hoogleraar Robert Schoevers volgt daar de route van uitgebreide wetenschappelijke studie. In 2014 hoorde hij voor het eerst over de mogelijke therapeutische werking van ketamine bij TRD. Een serie onderzoeken volgde, waarin Schoevers 'steeds meer onder de indruk raakte' van het effect van het middel.<br><br>Inmiddels lopen in Nederland onder leiding van Schoevers grote studies, met publiek geld van onderzoeksfinancier ZonMW, om die werking onomstotelijk te bewijzen. Het mogelijke resultaat: reguliere verstrekking en vergoeding door zorgverzekeraars. Dat pad gaat nog een jaar of vijf in beslag nemen, denkt hij. Vergeleken met Johnson & Johnsons neusspray is Schoevers' behandeling laagdrempelig, want hij werkt met generieke, oraal toegediende esketamine. De kosten raamt hij op €60 per week, maar daarbij zijn de ontwikkelingsinvesteringen niet meegerekend. Schoevers heeft wel begrip voor het ongeduld van de initiatiefnemers van Phida. 'Je ziet hoe mensen lijden, en er is iets wat mogelijk een groot verschil kan maken.' Als initiatieven zorgvuldig te werk gaan, kan het goed gaan, zegt de hoogleraar. Toch waarschuwt hij voor wildwestpraktijken en voor een al te optimistische verwachting. 'Ik vind dat ze bij Phida op een gewetensvolle en zorgvuldige manier bezig zijn', zegt Schoevers. 'Maar ik zou willen dat we de fase konden overslaan waarin partijen zich genoodzaakt voelen dit soort initiatieven te nemen.' Liever ziet hij dat patiënten deelnemen aan zijn eigen onderzoeken. 'Want de enige manier om het veld echt verder te brengen, is aantonen dat het gebruik veilig is.' Terwijl Schoevers geduldig werkt aan een breed onderzoeksprogramma, hoopt Phida vast zo veel mogelijk mensen te kunnen helpen, zegt Aleva. Want elke patiënt die van een hardnekkige depressie verlost kan worden, is er een.<br><br>De zwarte bal in zijn hoofd verdween en voor de eerste keer in twintig jaar voelde hij zich beter<br><br>Alwine de Jong en Maarten van Poll zijn redacteur van het FD.<br><br>",
2025-02-22,Zaterdag 22 Feb 2025,In de modeluwte,"Frisse blos<br><br>Hun werk gaat de wereld over, maar bij het grote publiek zijn ze zelf grotendeels onbekend. Drie gezichtsbepalende creatieven uit de modewereld vertellen over hun werk en de branche. 'Modemensen werken hard, reizen veel, verdienen goed, maar vergeten te genieten.'<br><br>Door Kim van der Meulen · Fotografie: Marcel van der Vlugt<br><br>Bart Ramakers (1987) is eigenaar van agentschap Parrot. Hij koppelt modeontwerpers aan winkels over de hele wereld en werkt samen met grote warenhuizen, boetieks en luxe onlineplatforms als Net-a-Porter en Mytheresa.<br><br>'Het juiste product op het juiste moment leveren, daar draait mijn werk om. Ik koppel modeontwerpers aan winkels wereldwijd. Die matches wil ik zo goed mogelijk maken. Mijn team en ik hebben nauw contact met klanten; zo weet ik waar behoefte aan is. Dat is ook een kwestie van gevoel: ergens toekomst in zien. Daarnaast moet een ontwerper klaar zijn voor het ondernemerschap. Iets moois maken is een, maar je moet ook volumes kunnen produceren, een bedrijf kunnen leiden en geld kunnen aantrekken.'<br><br>'Als het werk van een ontwerper de markt raakt, geeft me dat een kick. Maar groot worden is geen doel op zich. Concurrenten hebben wel vijftig merken in hun portfolio, ik ben selectief. We zijn de boetiek onder de agentschappen, niet het warenhuis. We vertegenwoordigen elf ontwerpers, allemaal vrouwen, in het hoge segment. Denk aan Bernadette en Marie Adam-Leenaerdt­. Van twee merken, Wandler en Kassl, ben ik medeoprichter.' 'Vorig jaar vierden we tien jaar Parrot, dat uit zo'n dertig mensen bestaat. Mijn vader, Bert, hoort daar ook bij. Hij helpt al vanaf het begin met de facturatie, vanuit het Zuid-Limburgse dorp waar ik ben opgegroeid. In september kwamen mijn ouders langs in onze showroom in Parijs. Een prachtig pand, recht tegenover Palais de Tokyo. Bijzonder om ze te laten zien waar onze klanten, inkopers, ontwerpers, modellen en team samenkomen. Zo waren er meer dierbare momenten. We hebben een traantje weggepinkt toen ontwerper Elza Wandler een etalage van Bergdorf Goodman kreeg in New York. We komen allebei uit Zuid-Limburg, en daar stonden we op Fifth Avenue. Het voelde als een filmscène.' 'Mode is een snelle industrie. Toch werk ik met sommige klanten al tien jaar samen. Dat is niet vanzelfsprekend. Mijn klanten kopen bij grote modehuizen. Wij werken met ontwerpers die niet de financiële ondersteuning van een conglomeraat als LVMH hebben. Ze financieren zichzelf, hoe moeilijk dat nu ook is. Mijn grote concurrenten hebben bovendien showrooms in New York en Londen. Onze salesdirectors bedienen de Benelux, Europa en Noord-Amerika, en we reizen veel. Maar met een hoofdkantoor in Amsterdam zijn we een vreemde eend in de bijt.' 'Het is een lastige tijd voor nieuwe ontwerpers. Bijna niemand neemt het risico of de tijd een merk te bouwen. En de onlinebusiness heeft het zwaar. Vorig jaar viel luxeplatform Matches Fashion om, mijn eerste klant. We hebben een deel van ons succes aan hun support te danken. Mensen met wie we jaren samenwerkten, hadden ineens geen baan meer. Ontwerpers die hard hadden gewerkt om een gigantische order te produceren, werden niet betaald. Het effect op de cashflow voor groeiende merken was zwaar. Toch is het ons gelukt het verlies op te vangen, vooral door groei in de Noord-Amerikaanse markt. Grote modehuizen lijken de markt verzadigd te hebben. Ze zijn overal beschikbaar, maar de prijzen zijn zo hoog, dat ze voor velen niet meer toegankelijk zijn. Daarnaast zijn er veel wissels: de hoofdontwerper van Bottega gaat naar Chanel, de ontwerper van Carven gaat naar Bottega. Consumenten weten niet meer wat ze esthetisch van een modehuis kunnen verwachten.' 'Juist voor ons zijn er kansen: we verkopen luxeproducten voor een goede prijs. Verschillende productcategorieën in verschillende segmenten verkopen vind ik spannend en uitdagend. Dat is anders dan commercieel directeur zijn van één merk. Ik word weleens geheadhunt voor zulke functies, maar daar droom ik niet van. Een permanente Parrot-showroom in New York, dat is mijn grote droom.'<br><br>Visagist Kathinka Gernant (1972) reist de hele wereld over om modellen van make-up te voorzien. Haar werk is te zien op catwalks van onder andere Dior en Chanel en in modetijdschriften als Numéro en Vogue.<br><br>'De mooiste momenten in mijn werk zijn die waarop alles samen-komt: fotografie, model, haar en make-up. Je moet met elkaar tot iets goeds komen, of het nu gaat om een modeshow, een fotoshoot of een campagnebeeld. Als het team niet klopt, blijft het los zand. Ik kom net terug uit Parijs, waar ik aan de mannenshow van Dior heb gewerkt. En ik heb Peter Philips geholpen bij een beautycampagne. Hij is artistiek directeur van Christian Dior Make-up. We werken al twintig jaar samen; een studiegenoot stelde ons aan elkaar voor toen ik op de kunstacademie zat. We stemmen onze ideeën altijd af: wat heeft de ontwerper voor ogen, wat past daarbij en hoe pakken we dat aan?'<br><br>'De make-up moet ten goede komen aan de collectie, maar daarbinnen is er vaak vrijheid. Voor een show van ontwerper Duran Lantink die om recycling draaide, heb ik de gezichten van modellen beplakt met McDonald's-verpakkingen en snoepjes. En bij een show van Alexander McQueen heb ik alle modellen rode monden gegeven, helemaal buiten de liplijn. Ook heb ik goede herinneringen aan een show voor Jeremy Scott. Het was backstage klein en hectisch, en we bleven doorwerken tot de modellen op de catwalk stonden, maar alles kwam samen. Heel dynamisch en creatief. Meestal is het juist bij jonge ontwerpers wat chaotischer, dan moet je maar zien of je een stoel kunt vinden. Bij shows van bekende merken is het perfect geregeld: je hebt je eigen tafel, spiegel en twee stoelen. Hoewel de namen, budgetten en backstageruimtes groter zijn, is mijn werk hetzelfde. Vaak ben ik zo geconcentreerd op de gezichten van modellen dat ik niet eens registreer wat ze aanhebben.'<br><br>'De mode-industrie heeft het zwaar; luxemerken letten steeds meer op hun budgetten. Zoals alle bedrijven moeten ze snoeien als het moeilijker wordt. Peter vecht gelukkig voor een goede betaling van zijn team. En hij zorgt ervoor dat we altijd een tas vol producten krijgen van het merk waarvoor we werken. Dat is niet vanzelfsprekend: sommige visagisten moeten hun eigen make-upkit meenemen. Maar als er backstage wordt gefilmd, staat het beter als er alleen producten van dat merk zijn. Ook in de bladen zie ik een verschuiving. Er wordt minder eigen beeld gemaakt; foto's worden uit andere magazines overgenomen of van beeldbanken gekocht.'<br><br>'Als freelancer weet je nooit wanneer nieuwe opdrachten binnenkomen, en er is veel concurrentie. Maar die is er altijd geweest. Ik zie de toekomst positief tegemoet. Ik weet waar ik voor sta en wat ik moet doen, en ik hou van doorwerken. En ik werk al lang samen met leuke mensen, die wars zijn van egovertoon. Om ondersteuning te krijgen in deze veranderende tijden ga ik me aansluiten bij een agentschap.' 'Dat het economisch slechter gaat, zie je ook terug in make-up. We gaan meer lipstick dragen, in allerlei kleuren. En blushing wordt belangrijker, een Koreaanse beautytrend waarbij je met blush een frisse, gezonde blos creëert. Overigens hoeft het allemaal niet perfect op elkaar afgestemd te zijn; ik vind imperfectie soms mooier dan wanneer alles klopt. Ik hou er daarom niet van als foto's worden geretoucheerd of kleuren worden rechtgetrokken in fotoshop. Gelukkig werk ik met fotografen die daar oog voor hebben.' 'Door tv-programma's als Holland's Next Top Model en beauty-influencers is de aandacht voor make-up in een stroomversnelling gekomen. Dat vind ik leuk. Het is toch fantastisch om in YouTube-filmpjes precies te zien hoe je je kunt opmaken? Mijn 15-jarige dochter kijkt er graag naar. Zelf draag ik geen make-up. De gezichten van anderen zijn mijn canvas. Zelf een beautykanaal beginnen zou dan ook niks voor mij zijn. Ik hoef niet zo nodig in beeld. Laat mij maar lekker backstage werken.'<br><br>'Vaak ben ik zo geconcentreerd op de gezichten van de modellen dat ik niet eens registreer wat ze aanhebben'<br><br>Dennis Vandenbroeck (1990) is gespecialiseerd in ruimtelijk ontwerp. Hij creëert decors voor theatervoorstellingen, musea, concerten en modeshows van onder andere Mugler, Diesel en Dries Van Noten.<br><br>'Op de toneelschool had ik al een grote liefde voor fysieke ruimtes en mode. Als stagiair hielp ik modeontwerper Henrik Vibskov bij het ontwerpen van zijn catwalkshows. Die waren heel theatraal, performances eigenlijk. Een toneelstuk en een modeshow lijken op elkaar: er is een fysieke ruimte waar mensen samenkomen, er is licht, geluid, er zijn modellen of acteurs. Het bouwen van werelden vind ik magisch, en dat kan binnen verschillende disciplines. Dat doe ik sinds 2018 vanuit mijn eigen studio met een team van zes freelancers.'<br><br>'Afgelopen zomer nam Dries Van Noten afscheid van zijn label. Hij vroeg of ik zijn afscheidsshow wilde vormgeven, samen met het Belgische creatief bureau Villa Eugénie. Een grote eer. We hebben 17.000 flinterdunne zilveren papiertjes op vloerpanelen geplakt, waar de modellen overheen liepen. Dat idee ontstond vanzelf. Dries vertelde me in anderhalf uur over al zijn eerdere shows en de ideeën daarachter, fantastisch. Ik hoefde alleen maar ontvankelijk en open te reageren. Als je nieuwsgierig bent en het verhaal klopt, wordt het vet. Voordat de show begint, doen we een laatste check. Daarna ga ik op een goede plek staan, meestal naast de fotografen, en probeer ik vooral te genieten. Vroeger was ik weleens zenuwachtig, want het is erop of eronder. Maar dat is juist het coole aan een show.' 'Vorig jaar maakten we een show voor Mugler die veel deuren voor me opende. Het moment waarop een gordijn in één vloeiende beweging naar beneden viel, ging viraal. Ineens kreeg ik berichten uit de hele wereld. Toch was ik na de show niet blij. Het licht en de muziek kwamen net niet goed samen, vanwege problemen met het licht. Het toffe én verschrikkelijke van een modeshow is dat je weinig tijd hebt, dus je kunt niet eindeloos repeteren. Het verraste me dat die show zo groots werd opgepikt. Ik kreeg zelfs een e-mail van rapper A$AP Rocky, die refereerde aan mijn theaterwerk. Crazy. Wat ik doe laat ik graag aan zoveel mogelijk mensen zien. Maar in likes of roem ben ik niet geïnteresseerd: het gaat om het werk.'<br><br>Alzheimer<br><br>'De modewereld is grillig. One day you're in, next day you're out. Hoewel ik een goede relatie heb met Casey Cadwallader, de creatief directeur van het Franse modehuis Mugler, vroeg hij me niet voor zijn volgende show. Dat was even balen, want na een toffe samenwerking wil ik doorbouwen. Wel maken we de volgende show voor Diesel, waarvoor we eerder hebben gewerkt. De eerste maakten we met z'n drieën. Een grote show qua budget en aantal bezoekers, maar ik was - en ben - vooral trots op mijn team. Eind februari gaan we een fantastische show voor het Italiaanse merk neerzetten in Milaan.'<br><br>'Het is fijn om niet afhankelijk te zijn van één discipline. Ik val niet om als een klant zou wegvallen, kan ja of nee zeggen tegen aanvragen en voel weinig concurrentie. Drie grote bedrijven hebben een monopolie op het vormgeven van modeshows, maar daarmee heb ik goed contact. Soms werken we samen. Ik werk voor de mode, niet ín de mode. Een unieke positie.' 'Ik heb grote dromen: een musical op Broadway vormgeven, een tour voor een grote popartiest, samenwerken met mijn favoriete merk Prada. Maar ik wil ook ruimte maken voor sociale, meer persoonlijke projecten. Mijn vader heeft de ziekte van Alzheimer en woont in een verzorgingshuis. Ik zou graag eens kijken of ik iets kan toevoegen aan de inrichting en de manier waarop mensen daar wonen. Verder geniet ik er vooral van waar ik nu ben. Veel modemensen werken hard, reizen veel en verdienen goed, maar vergeten te genieten. Ik neem niet voor lief dat ik van mijn grootste liefde mijn werk heb kunnen maken.' p<br><br>'Het toffe én verschrikkelijke van een modeshow is dat je weinig tijd hebt, dus je kunt niet eindeloos repeteren'<br><br>",
2025-02-22,Zaterdag 22 Feb 2025,Is oorlog groter dan de som der delen?,"Was Napoleon een marionet van de tijdgeest? Zou de Tweede Wereldoorlog ook zónder Hitler zijn uitgebroken?<br><br>Joris van Os is een contrapostmoderne schrijver, dichter en vertaler, die zwoer nooit columns te zullen schrijven, totdat bleek dat iemand hem er daadwerkelijk voor wilde betalen. Hij woont in Eindhoven.<br><br>joris.van.os@fd.nl<br><br>Toen ik Rutte een tijdje geleden hoorde verklaren dat we ons massaal moeten voorbereiden op een oorlog, dacht ik met weemoed terug aan de eerste helft van de jaren negentig. Ik was een jaar of zeventien en behept met een aan naïviteit grenzend optimisme. De Berlijnse Muur was net gevallen, de twee Duitslanden hadden zich herenigd en de Koude Oorlog was eindelijk voorbij. Nelson Mandela werd president van Zuid-Afrika, wat de vreedzame overgang van een blank minderheidsbewind naar een inclusieve democratie markeerde; de Dayton-akkoorden maakten een einde aan de Bosnische oorlog en een paar jaar later sloten ook Groot-Brittannië en Ierland vrede.<br><br>Zelfs de oudste brandhaard ter wereld, het Midden-Oosten, werd op een lager pitje gezet: Yitzhak Rabin en Yasser Arafat leken elkaar te mogen en de twee bezegelden met hun handdruk op 13 september 1993 de eerste stap op weg naar de vrede. Ik hoor het mezelf nog zeggen: 'Ik heb het idee dat het eindelijk vrede wordt in de wereld.' Mensen, ik dacht dat écht. Ik geloofde erin, in de vooruitgang. In de maakbaarheid. In de mogelijkheid dat de mens voor rede vatbaar was en zich derhalve stap voor stap naar een mondiale betamelijkheid bewoog. Nou, daar zitten we dan! Niet alleen is het wereldwijd nog steeds kut met peren, zelfs in het soezerige Holland moeten we in de achtertuin een atoomkelder gaan graven. Wat ging er mis? Rond 1840 introduceerde de Schotse historicus Thomas Carlyle de Great Man Theory. Hij geloofde dat buitengewone mensen met visionaire kwaliteiten de geschiedenis konden veranderen - en zelfs naar hun hand zetten. De geschiedenis, zei hij, was niet meer dan de biografie van 'grote mannen'. Dat klinkt nogal onstuimig, maar als we terugkijken op de afgelopen eeuw (Hitler, Stalin) ben je geneigd Carlyle gelijk te geven. Op het eerste gezicht lijkt het mislukken van de wereldvrede in de jaren negentig inderdaad terug te voeren op een handjevol ploerten: Vladimir Poetin, Yigal Amir, Mohammed Atta, Benjamin Netanyahu, Jacob Zuma, nou ja, noem ze maar op. Maar is het wel zo makkelijk? Zijn het individuen die eigenhandig de loop van de geschiedenis bepalen? Tegenover de theorie van Carlyle staat het historisch determinisme. Dit stelt dat geschiedenis wordt bepaald door grotere krachten, zoals economie, geografie en sociale bewegingen. In Oorlog en vrede onderzoekt Tolstoj de rol van individuen in de geschiedenis. Hij vraagt of grote leiders zoals Napoleon echt de loop van de geschiedenis bepalen, of dat ze slechts de belichaming zijn van autonome krachten waar niemand vat op heeft. Zelfs koningen, zegt hij, zijn 'de slaven van de geschiedenis'. Heeft Tolstoj gelijk? Was Napoleon slechts de marionet van de tijdgeest? Zou de Tweede Wereldoorlog ook zónder Hitler zijn uitgebroken? Het geeft te denken. We wijzen wel naar de vermeende slechteriken, maar misschien zijn onze dictators niets anders dan de marionetten van een collectieve wil. Misschien zijn ook wij de slaven van een geschiedenis die groter is dan de som der mensen. Misschien, en dat is angstaanjagend, wíllen we oorlog zonder het te willen.<br><br>Joris van Os<br><br>",
2025-02-22,Zaterdag 22 Feb 2025,Kabinet: help bij inschrijving arbeidsmigrant,"Veel arbeidsmigranten staan niet goed geregistreerd. Het kabinet wil dat werkgevers ze helpen met hun inschrijving.<br><br>Puck Sie<br><br>Amsterdam<br><br>Het kabinet wil uitzendbureaus medeverantwoordelijk maken voor de registratie van arbeidsmigranten, omdat velen van hen niet goed ingeschreven staan. Nu ligt de verantwoordelijkheid nog bij de arbeidsmigrant zelf. Bedrijven moeten gaan helpen met inschrijven en controleren of de registratie goed gelukt is.<br><br>'We weten van meer dan honderdduizend arbeidsmigranten niet waar ze wonen en werken', zei minister Eddy van Hijum (Sociale Zaken en Werkgelegenheid, NSC) gisteren na de ministerraad. 'Dat zijn vaak ook de mensen die worden uitgebuit.' Gemeenten zijn volgens Van Hijum al langer bezorgd over de veel te slechte registratie van arbeidsmigranten. Een nadeel is dat de overheid deze mensen niet kan bereiken om ze te vertellen wat hun rechten zijn. Geen of een verkeerde registratie kan ertoe leiden dat iemand die werkloos raakt geen zorgverzekering kan afsluiten, of dat een arbeidsmigrant geen recht heeft op bepaalde sociale voorzieningen.  Meer zicht krijgen op arbeidsmigranten door hun registratie te verbeteren was ook een van de aanbevelingen van de commissie-Roemer. In een gezaghebbend rapport uit 2020 deed die commissie aanbevelingen om misstanden bij arbeidsmigratie tegen te gaan. Het is ook een wens van de Tweede Kamer om arbeidsmigranten beter te registreren. Minister Van Hijum kiest ervoor om die registratie via een zorgplicht voor uitzendbureaus te regelen en handhaaft daar niet op. De minister wil de plicht opnemen in een convenant dat hij dit voorjaar sluit met gemeenten en werkgevers. Als blijkt dat uitzenders zich massaal niet aan de zorgplicht houden, kan het kabinet alsnog besluiten wel te gaan handhaven. De minister wil de zorgplicht invoeren door een wijziging in te dienen bij de Wet toelating terbeschikkingstelling van arbeidskrachten (Wtta) die wordt behandeld door de Tweede Kamer.<br><br>",
2025-02-22,Zaterdag 22 Feb 2025,"Lichaam, geest en computers","We staan waarschijnlijk aan de vooravond van een opwaardering van de fysieke omgeving. We brengen nu steeds meer tijd achter schermen door, maar als de computer straks al het denk- en regelwerk van ons afneemt, is de kans groot dat we het fysieke contact juist meer gaan waarderen. Dat is precies het tegenovergestelde van het beeld uit de film The Matrix, waarbij het menselijk lichaam wordt afgeschreven als een anonieme energiebron voor computerkracht. Of het toekomstbeeld dat we niet meer zijn dan een stel hersenen die via elektronen met elkaar zijn verbonden. Nee, de toekomst is aan de beleving van het lichaam. Sport en festivals zullen opbloeien. Een steeds groter deel van ons inkomen gaat nu al op aan onze fysieke behuizing (letterlijk ons huis), het geld dat we gaan besteden aan ruimtelijke ervaringen zal vermoedelijk ook stijgen.  <br><br>Op het eerste gezicht lijkt het onderscheid tussen mens en computer samen te vallen met de scheiding tussen lichaam en geest: waar mentale activiteiten zich steeds meer zullen afspelen in het virtuele domein met AI als centrale spelverdeler, zoekt de mens contact met het lijf, via de grond, de lucht, het water en de ander. Terwijl de computer denkt, hervinden wij ons lichaam.   Maar dat is de korte termijn. Als je verder kijkt, stelt de opkomst van artificiële intelligentie juist nieuwe vragen over de verhouding tussen lichaam en geest. Nog even en de machine zal meeslepende verhalen kunnen voortbrengen. De droge computergeest zal in ons lichaam voelbaar worden. Ik denk niet dat we echt van de computer zullen gaan houden, maar dat neemt niet weg dat we diepe genegenheid gaan voelen voor wat hij voortbrengt. Ook motorisch gezien loopt hij nog mijlenver op ons achter, maar de machine dringt via elektrodes en minirobots steeds dieper het lichaam binnen. De computer voedt niet alleen de geest, maar steeds vaker ook het lichaam.   Andersom ligt het ingewikkelder. Het denken van de computer wordt, in tegenstelling tot dat van ons, niet gevoed door een eigen lichaam. Dat maakt de producten van de menselijke geest uniek. De lichamelijke worteling van onze cognitieve vermogens maakt het menselijk gebruik van woorden en beelden uniek. De menselijke geest is niet droog, hij groeit uit de vruchtbare bodem van de fysieke ervaring. Niet alleen het hoofd, maar ook de buik en het hart dicteren wat we zeggen, en hoe en wanneer we dat doen. Wat de computer vertelt, blijft een kopie zonder origineel.   Wat AI vooral duidelijk maakt, is hoezeer de scheiding tussen lichaam en geest een kunstmatige is.  <br><br>",
2025-02-22,Zaterdag 22 Feb 2025,Moet de EU straks gaan terugslaan met heffingen op Amerikaanse diensten?,"Verliezers roepen het hardst<br><br>Volgens de logica van Donald Trump is Nederland een goed land. In 2023 hadden de Verenigde Staten namelijk een handelsoverschot met Nederland van omgerekend €41,7 mrd. Dat kwam onder meer door defensiebestellingen zoals Joint Strike Fighters en de invoer van vloeibaar gas (lng). Maar ook in de dienstenhandel stroomde er meer geld naar de VS (ruim €47 mrd) dan andersom (bijna €33 mrd). Denk aan het gebruik van softwarelicenties of het kijken naar Netflix. In het boekje van Trump is Amerika hiermee aan de winnende hand.<br><br>Volgens diezelfde redenering delven de VS het onderspit in de handel met de Europese Unie als geheel. In 2023 bedroeg het Amerikaanse handelstekort in goederen met de EU meer dan $200 mrd (€190 mrd). Een economisch onrecht, stelt Trump. Amerikaanse goederen zouden onvoldoende toegang krijgen tot de Europese markt, waardoor de eigen industrie aan het kortste eind trekt. Daarom dreigt hij met het opleggen van invoerheffingen. Dat de VS datzelfde jaar een overschot hadden van bijna $80 mrd in de handel in diensten met de EU, laat Trump wijselijk buiten beschouwing. Dan gaat het om toerisme, transport, financiële en zakelijke dienstverlening en niet te vergeten big tech. Zo'n 40% van de Amerikaanse export naar de EU bestaat uit diensten, terwijl dat in omgekeerde richting slechts 25% is.<br><br>Trump heeft daarmee een te eenzijdige blik op de Amerikaanse handelsstromen, stelt Diemer de Vries, strateeg bij vermogensbeheerder Optimix. Tegenover een totaal handelstekort in goederen van ruim $1100 mrd staat een overschot in diensten van bijna $300 mrd.<br><br>Bovendien groeit de handel in diensten sneller dan die in goederen, door digitalisering en - tot dusver - relatief lage handelsbarrières. Leden van de Wereldhandelsorganisatie (WTO) maakten in 1998 zelfs een afspraak om geen douanerechten te heffen op digitaal verkeer om de mondiale handel daarin te stimuleren. India en Zuid-Afrika willen daar overigens vanaf, want voor hen zijn invoerrechten een belangrijke inkomstenbron. Wat doen landen die verdienen aan de verkoop van goederen aan de VS met de opbrengsten daarvan? Dat geld wordt deels besteed aan Amerikaanse diensten, schrijft De Vries in een analyse. De EU staat bovenaan het lijstje afnemers. 'Wat te denken van het werken in de cloud? Daar zijn Microsoft en Amazon wereldwijd de grootste spelers.'   Als Trump Europa wil straffen vanwege het handelstekort in goederen, moet de EU dan niet dreigen om de Amerikanen met gelijke munt terug te betalen in de dienstenhandel? Dat zou volgens Peter Van den Bossche, oud-rechter bij de WTO en hoogleraar aan de Chinese Xi'an Jiaotong University, weinig indruk maken. Dat Trump zich zo richt op de goederenhandel is politiek gezien logisch, stelt hij vast. 'Zijn politieke achterban bestaat grotendeels uit kiezers die door de klappen voor de Amerikaanse industrie hun baan hebben verloren, of het economisch moeilijk hebben.' Sowieso zijn het de verliezers van vrijhandel die het hardst roepen, constateert Van den Bossche. Zij hebben daardoor meer invloed op het beleid dan degenen die ervan profiteren.  Voor Europa is het tegenwerken van Amerikaanse diensten bovendien makkelijker gezegd dan gedaan, leert een rondvraag onder economen en handelsexperts. Heffingen opleggen is bij diensten bijzonder moeilijk, zegt Van den Bossche daarover. 'Goederenhandel is relatief eenvoudig te controleren. Je kunt producten letterlijk tellen aan de grens. Voor diensten werkt dat anders. Hoe bewaak je internet op dezelfde manier?' Ook Rabobank-econoom Frank van Es heeft er een hard hoofd in. 'Heffingen invoeren is voor veel diensten niet uitvoerbaar. Bedrijven kunnen ze vaak makkelijk omzeilen.' Een lokaal kantoor kan de oplossing zijn. Controles om de internationale geldstromen in kaart te brengen zijn mogelijk, maar moeilijk, geeft Andrew Kenningham, hoofdeconoom van onderzoeksbureau Capital Economics, aan. 'Belastingdiensten moeten dan bijvoorbeeld inzicht krijgen in de transacties tussen de verschillende vestigingen van een bedrijf.' Bij diensten waar heffingen relatief eenvoudig zijn, spelen dan weer andere problemen. 'Belastingen op toerisme zijn in theorie makkelijker in te voeren, omdat dit gaat om mensen die fysiek de grens oversteken', aldus Kenningham. 'Maar weinig Europese regeringen zullen hun burgers extra willen belasten voor een vakantie naar de VS.' De Britse econoom ziet nog een andere reden waarom elke poging van de EU om invoerheffingen op te leggen op Amerikaanse diensten 'controversieel en moeilijk uitvoerbaar' is: onenigheid tussen lidstaten. Hij verwacht vooral stevig verzet van Ierland. Dat land is de grootste importeur van Amerikaanse diensten, maar vooral door geldstromen binnen Amerikaanse multinationals die via het land lopen, een belangrijke bron van inkomsten. 'Hoewel handel een bevoegdheid van de EU is, moeten nationale overheden akkoord gaan met grote veranderingen.' Kenningham ziet een Europese heffing op Amerikaanse diensten er daarom niet van komen. Hij denkt dat Brussel een ander wapen zal inzetten, een waar het bovendien veel ervaring mee heeft: regelgeving. 'De regulering van digitale dienstenbedrijven kan uitgroeien tot een strijdtoneel in de trans-Atlantische handelsoorlog.'<br><br>Nieuw wapen: antidwang<br><br>Rabobank-economen Lize Nauta en Maartje Wijffelaars stippen aan dat Brussel de grote Amerikaanse techbedrijven harder kan aanpakken met (deels lopend) onderzoek naar overtredingen van Europese regelgeving, wat kan leiden tot stevige boetes. Ook kan Brussel met een Europese variant komen van de digitaledienstenbelasting die sommige lidstaten nu al heffen.<br><br>Een andere mogelijkheid is het inzetten van een recentelijk ingevoerd, maar nog ongebruikt 'antidwanginstrument'. Sinds 2023 kan de Europese Commissie namelijk tegenmaatregelen nemen als derde landen handel of investeringen gebruiken om een lidstaat onder druk te zetten. Zo voerde China in 2021 handelsrestricties in tegen Litouwen, nadat het Baltische land de banden met Taiwan had verstevigd. 'De EU kan bijvoorbeeld de bescherming van intellectuele-eigendomsrechten intrekken', zegt Wijffelaars. In de Nederlandse invoer van intellectueel eigendom, zoals softwarerechten, hebben de VS een aandeel van ongeveer 60%. Het verbieden van bepaalde diensten is de uiterste optie, stelt Nauta. Ze benadrukt dat Europa dat niet snel zal doen: 'Europa is superafhankelijk van Amerikaanse techdiensten. Er is vaak simpelweg geen volwaardig Europees alternatief.' Niettemin achten de Rabo-economen het 'zeker niet onmogelijk' dat Amerikaanse diensten een rol gaan spelen in een handelsoorlog tussen de Verenigde Staten en de Europese Unie. De Amerikaanse vicepresident, JD Vance, lijkt de bui al te zien hangen. Europese regelgeving belemmert de ontwikkeling van kunstmatige intelligentie en blokkeert dus innovatie, stelde hij eerder deze maand. Op de Münchner Sicherheitskonferenz betitelde hij de Europese strijd tegen desinformatie op (Amerikaanse) sociale media als antidemocratisch. Tijdens een bezoek in Washington zei de Europese handelscommissaris, Maros Sefcovic, afgelopen week:  'Onze openheid betekent niet dat wij onze belangen niet beschermen wanneer dat nodig is.' Daarbij verwees de Slowaak concreet naar het antidwanginstrument. 'Het spectrum aan tegenmaatregelen is groot en kan snel worden ingezet, inclusief import- en exportrestricties en beperkte toegang tot de Europese markt.' Maar ook Sefcovic verwees naar het Amerikaanse handelsoverschot op de dienstenmarkt, dat volgens hem de 'natuurlijke structuren van onze economieën' reflecteert. 'Dat is waar handel over gaat: beide partijen profiteren.' De eurocommissaris citeerde zelfs een voorganger van Trump, de eveneens Republikeinse Ronald Reagan: 'Handel is geen oorlog, het is een economische samenwerking.' Na een ontmoeting met zijn Amerikaanse tegenspeler, Howard Lutnick, hield Sefcovic de moed erin. 'Ik wil de pijn van maatregelen en tegenmaatregelen voorkomen, en ik denk nog altijd dat dit mogelijk is.'<br><br>Als Donald Trump Europa straft omdat het meer goederen naar de VS exporteert dan het ervan afneemt, moet Brussel de Amerikanen dan met gelijke munt terugbetalen? Bij de handel in diensten zijn de rollen namelijk omgekeerd, door softwaregiganten als Microsoft en streamingdiensten als Netflix. 'De regulering van digitaledienstenbedrijven kan uitgroeien tot een strijdtoneel.'<br><br>60%<br><br>De Verenigde Staten zijn verantwoordelijk voor zo'n 60% van de totale Nederlandse invoer van intellectueel eigendom, zoals softwarerechten. In de dienstenhandel hadden de VS vorig jaar een overschot van zo'n €14 mrd met Nederland.<br><br>'Maar weinig Europese regeringen zullen hun burgers extra willen belasten voor een vakantie naar de VS'<br><br>Daan Ballegeer en Marijn Jongsma zijn correspondent en redacteur van het FD.<br><br>",
2025-02-22,Zaterdag 22 Feb 2025,"Mohamed Benchellal werkt onder zíjn condities, óók toen niemand hem kende","U it de pas lopen. Niet doen wat mensen van je verwachten. Couturier Mohamed Benchellal doet het al zijn hele leven. De Nederlandse modeontwerper werkt onder zijn eigen condities. Oók toen niemand hem kende. Zo hebben klanten geen inspraak bij Benchellal. Hij gaat alleen aan de slag als ze hem alle vrijheid geven. Een van die klanten is koningin Máxima. Ze droeg een ontwerp van Benchellal tijdens Prinsjesdag in 2022. Ook musea kopen zijn creaties.<br><br>Je denkt bij deze solist: stel een team aan, maak meer ontwerpen. Niets van dat alles voor Benchellal. Hij werkt nog steeds in zijn eentje en blijft dat doen. Hij vreest dat wanneer hij een groep mensen om zich heen verzamelt, er voor hem geen ruimte overblijft om te ontwerpen. En dat is wat hij het liefst doet, vertelt hij in deze Modespecial van FD Persoonlijk (p. 28). De eigenzinnige Benchellal maakt geen schetsen en doet niet aan patronen. Hij drapeert de stof om een pop. Soms trekt hij gerust twee dagen uit voor een mouw. En is hij niet tevreden, dan begint hij opnieuw. Geen concessies doen, staan voor wie je bent en een rotsvaste overtuiging hebben. Benchellal is succesvol, juist dankzij die aanpak. Af en toe zouden we allemaal een beetje zoals Benchellal moeten zijn.<br><br>FD Persoonlijk Het onafhankelijke weekendmagazine van Het Financieele Dagblad. Zaterdag 22 februari 2025 Jaargang 21 · Nr. 8 Uitgever Eugenie van Wiechen Hoofdredacteur Perry Feenstra Redactie Thomas de Heide (chef), Michou Basu (lifestyle, specials), Jeroen Bos (kunst), Maja de Goede (werk & geld), Joyce Kaffa, Loeka Oostra (lifestyle), Sanne Kloosterboer, Noël Ummels (eindredactie), Theo Urlings (correctie), Kees Swart (online) Vormgeving Mick Peet (artdirector), Marjolijn van Beeck, Karen Freen, Antoine Hamers (vormgeving), Ngoc Binh Tran, Julian Deleij, Janneke Koorevaar (beeld) Sales Dylan Schuitemaker 06 31679886 dylan.schuitemaker @fdmediagroep.nl Maarten Vrij vrij@fd.nl<br><br>Order & traffic 020 5928585<br><br>Abonnementen klantenservice@fd.nl 0800 666 66 67 Adres FD Persoonlijk Prins Bernhardplein 173 1097 BL Amsterdam Druk Senefelder Misset Doetinchem B.V.<br><br>De gegevens in deze publicatie zijn ontleend aan betrouwbaar geachte bronnen. Voor eventuele onjuistheden kan Het Financieele Dagblad geen aansprakelijkheid aanvaarden. Alle auteursrechten en databankrechten ten aanzien van (de inhoud van) deze uitgave worden uitdrukkelijk voorbehouden. Deze rechten berusten bij Het Financieele Dagblad BV c.q. de desbetreffende auteur. Zie voor meer informatie fd.nl/auteursrecht.<br><br>",
2025-02-22,Zaterdag 22 Feb 2025,Na Duitse verkiezingen is Große Koalition het waarschijnlijkst,"Gaat Duitsland op herhaling of niet? Komt er na de verkiezingen van zondag opnieuw een Grote Coalitie (Große Koalition, kortweg GroKo) van het christendemocratische CDU/CSU en de sociaaldemocratische SPD? De kans daarop is groot, nu CDU/CSU de peilingen leidt en de SPD op de derde plaats koerst. CDU/CSU en SPD zijn 'oude bekenden': de huidige SPDbondskanselier Scholz was minister van financiën in de regering van CDU-bondskanselier Merkel. En inhoudelijk lijkt een nieuwe deal voor een GroKo mogelijk.<br><br>Boven een nieuwe verbintenis van rood (SPD) en zwart (CDU/CSU) hangen ook wat donkere wolken. Zo zette Fried­rich Merz, de christendemocratische lijsttrekker, kwaad bloed bij de SPD door eind januari een motie voor aanscherping van het immigratiebeleid door te drukken met steun van de extreemrechtse AfD. Hier is dus politieke massage nodig. Er is nog een andere hindernis voor een GroKo: als kleine partijen zoals Die Linke, de radicaal-linkse BSW en de liberale FDP niet de kiesdrempel van 5% halen, heeft een GroKo een ruime meerderheid. Halen ze die wel, dan krijgen CDU/CSU en SPD minder zetels en is er mogelijk een derde partij nodig voor een stabiele coalitie. En dan wordt de puzzel complex. CDU-leider Merz sluit de Groenen niet uit, de Beierse christendemocraten (CSU) wel.<br><br>5<br><br>Als kleine partijen de kiesdrempel van 5% niet halen, heeft een GroKo een ruime meerderheid<br><br>",
2025-02-22,Zaterdag 22 Feb 2025,Na tip van schoonmaakster over geld werden Ans (71) en Kees (78) vastgebonden en afgetuigd  ,"Tadeusz' advocaat vraagt vrijspraak: 'Niets in het dossier sluit het alternatieve scenario uit'<br><br>Een oude man in Den Haag werd genadeloos toegetakeld, zijn vrouw werd gekneveld, in hun eigen huis. Twee verdachten zijn in beeld. Maar in hoeverre kan hun betrokkenheid worden bewezen?<br><br>'Ben jij dat Kees?' Dat roept Ans. Het is woensdagavond, bijna halfacht, en ze heeft net een dutje gedaan. Ans, 71, wordt wakker als ze gestommel hoort. Zal haar man wel zijn. Kees is 78 en wat vergeetachtig. Dan ziet ze hun kat. Buik laag over de grond. De poes sluipt weg. Instinctief weet Ans dat het fout is.<br><br>Het volgende moment staat er een man naast haar bed. Een beer van een vent. Hij heeft armen als boomstammen en een enorme hand. Gestoken in een suède handschoen. Die legt hij over haar gezicht. 'Shut up!' schreeuwt hij. En hij spuit iets in haar ogen. Het prikt. Ans kan amper ademen. Ze denkt: ik ga dood. Haar benen worden bij elkaar gebonden, met tiewraps. Haar armen ook. Ze wordt op haar buik gelegd, in haar bed. Er zijn twee mannen in hun huis, hoort ze. De mannen gaan naar boven. Daar zit Kees televisie te kijken. Ze hoort hem schreeuwen. Ook hoort ze de klappen die de wandelende spierbundel geeft aan haar bejaarde echtgenoot. Hij wordt ongenadig afgerost.  Plots is een van de overvallers terug. Hij gaat vlak bij Ans zitten. 'Euro's!' schreeuwt hij. Hij is kleiner dan de bodybuilder. De twee praten met elkaar in een Oost-Europese taal, terwijl ze het huis uitkammen. Minuten lijken jaren, maar uiteindelijk vertrekt het duo. Om 20.20 uur belt Ans de politie, als ze zich heeft weten los te wringen. Ze vreest dat de vloeistof die ze over zich heen gespoten kreeg brandbaar is. Kees ligt nog boven. Straks fikt het huis af terwijl hij er nog in ligt, schiet het door haar heen. Dat gebeurt niet. Om 20.30 uur zijn alle hulpdiensten er. De politie vindt Kees in een plas bloed. Vastgebonden, tape om zijn mond, een kabel om zijn nek. Gescheurde lip, gebroken neus, gebroken oogkas - dat blijkt in het ziekenhuis.  Terwijl de schok nog lang niet voorbij is, krijgt Ans maanden later het verzoek van de politie om naar het bureau te komen. Daar wordt gevraagd of ze foto's wil bekijken. Ans geeft gehoor. En zo ziet ze ineens allemaal kiekjes van haar eigen huis. Van haar interieur. Van haar juwelen, die zijn gestolen. Negentig foto's. Gemaakt door Dorota, de Poolse schoonmaakster die een jaar bij hen werkte. Beduusd is Ans ervan. Als ze terug naar huis wil rijden, zit ze eerst een kwartier te huilen in haar auto. Dit was een inside job. Dorota en een man met het fysiek van een bodybuilder, Tadeusz, staan eind januari voor de rechter in Rotterdam. De derde verdachte, Mariusz, ligt ziek in een hospitaal in Polen. Hij zal later worden berecht. Dorota bekent. Ze heeft de foto's gestuurd aan Tadeusz. Ze was bang voor hem. Ze wist wel dat hij zou gaan inbreken, maar van het geweld wist ze niets. Tadeusz ontkent alles. Hij zegt dat het vooral Dorota is, die hem nu belastert.  Zeker is dat Tadeusz en de nu afwezige Mariusz die bewuste oktoberdag in 2021 maar heel even in Nederland zijn geweest. Ze kwamen die dag uit Polen, reden via Rijswijk naar Den Haag. Uit telefoongegevens en uit autogegevens blijkt dat de auto die avond vlak bij het huis van Kees en Ans heeft gestaan. Tadeusz zegt dat hij daar alleen maar heeft gewacht. Vast staat dat Tadeusz en Mariusz enkele uren na de beroving alweer Nederland uit reden.   Volgens de officier kan het alternatieve scenario, dat Tadeusz, wiens fysiek deels overeenkomt met het signalement, daar alleen maar stond te wachten, 'naar de prullenbak. Hij was bij de plaats delict. Hij had foto's, hij wist wie er woonde. En een medeverdachte heeft hem herkend.' Hij eist zes jaar celstraf. Voor Dorota eist de officier vier jaar celstraf. Dankzij haar foto's wisten de overvallers precies waar ze moesten zijn. De advocaat van Tadeusz vraagt vrijspraak, omdat 'er niets in het dossier is dat het alternatieve scenario uitsluit'. De advocaat van Dorota vraagt een gevangenisstraf die gelijkstaat aan de voorlopige hechtenis, omdat ze echt niet heeft geweten van het enorme geweld. De uitspraak is twee weken later. De rechtbank komt voor Dorota 'tot een fors lagere straf dan geëist, omdat zij niet bewezen acht dat Dorota (voorwaardelijk) opzet heeft gehad op het gebruik van geweld tijdens de diefstal'. Ze krijgt vier maanden cel.  Het dossier van Tadeusz 'bevat onvoldoende bewijs dat hij een van de twee mannen is geweest die zich in de woning bevonden ten tijde van de overval. De verklaring van Ans waarin een signalement van de overvallers wordt gegeven, is daarvoor onvoldoende.' DNA is nergens gevonden. Wel ziet de rechtbank 'voldoende bewijs dat hij betrokken was bij de diefstal als medepleger'. Tadeusz krijgt vijf maanden celstraf. Samen moeten ze het bejaarde echtpaar een schadevergoeding betalen van ruim €42.000. Kees en Ans wonen nog in het huis. Kees' dementie is toegenomen. Hij vraagt elke dag meerdere keren naar de overval. Ans houdt van haar tuin. Maar daar durft ze nu eigenlijk niet meer te komen. <br><br>Carel Grol is redacteur rechtszaken van Het Financieele Dagblad.<br><br>",
2025-02-22,Zaterdag 22 Feb 2025,Naar een haalbaar model voor duurzame productie,"Volgende fase<br><br>Waarom duurzame industrie voor Nederland van belang is, is inmiddels voor vrij veel Nederlanders evident. Maar de overheid treuzelt nog met de vraag hóé we daar komen. Tijd om de ingrediënten van een succesvolle businesscase te ontcijferen.<br><br>De industrie in Nederland is volop in transitie. Terwijl oude manieren van produceren nog voortduren, investeert de industrie in nieuwe producten én productiemethoden. Dat gaat om gevestigde bedrijven en nieuwkomers - van Shells electrolyzer voor groene waterstof, tot biobrandstoffen van Neste en bioplastics van Avantium.<br><br>Maar de transitie gaat nog te langzaam. Tijdens de industrietop afgelopen woensdag in Den Haag zat de zaal vol bedrijven die willen verduurzamen, en de overheid vragen het mogelijk te maken dat zij kunnen investeren. Dat klinkt machteloos, maar is het niet. Het is volstrekt logisch.<br><br>In de eerste fase van elke transitie gaat het erom de collectieve opvattingen, cultuur en waarden te beïnvloeden zodat de prikkels in ons systeem worden aangepast aan wat we met zijn allen wenselijk vinden. In die eerste fase spelen activisten een cruciale rol - zonder hen blijven onze opvattingen bij de status quo hangen.<br><br>Inmiddels zijn we er vrijwel allemaal van overtuigd dat de industrie moet verduurzamen. Vanwege klimaatverandering of een schone leefomgeving, óf vanwege de noodzaak tot het strategisch kunnen beschikken over een basisindustrie in geopolitiek gure tijden. Verduurzaming is ook bedrijfseconomisch onze toekomst, zoals Mario Draghi aangeeft. In de fase waarin we nu zitten gaat het niet meer om willen, maar om kunnen: hoe zorg je ervoor dat bedrijven kunnen investeren in wat we wenselijk vinden. Soms blijven politici en beleidsmakers hangen in een morele categorie: ze vinden dat bedrijven moeten investeren in duurzaamheid. Maar dat betekent nog niet dat dat ook gebeurt. Je kunt wel vinden dat bedrijven moeten investeren in duurzame technologie, maar of ze het doen hangt ervan af of ze er ook een gezond bedrijfsmodel in zien - een businesscase. De businesscase hangt af van randvoorwaarden waar de overheid met beleid op kan ingrijpen. Om dat beleid effectief te maken, moet de overheid kijken wat er nodig is om het gewenste gedrag te krijgen. Het beleid moet dienstbaar worden aan de praktijk - niet in het 'wat' en het 'waarom', maar wel in het 'hoe'. Om bedrijven te verleiden tot het doen van groene investeringen, zal de overheid een beleid van de-risking moeten voeren. Bedrijven moeten een aanvaardbaar marktrisico lopen om groene producten aan te bieden. Eerst gaat het om de vraag of er voldoende betaalbare, duurzame energie is - en zolang die ontbreekt, of er opslag van CO2 beschikbaar is. Daarnaast gaat het om de vraag of er voldoende afzetmarkten zijn voor duurzame producten, óók als die in het begin duurder zijn dan fossiele varianten van internationale concurrenten.<br><br>Stoppen of verduurzamen<br><br>Zolang de overheid hier niet duidelijkheid over kan bieden, zal een bedrijf het risico niet nemen. Een individueel bedrijf heeft altijd de keuze: stoppen of verduurzamen. En als stoppen het betere alternatief is omdat het kapitaal elders méér oplevert, dan gebeurt dat. De overheid moet dus bereid zijn zich te binden aan het voorzien van infrastructuur en het creëren van markten voor een langere periode.<br><br>Daar schort het na jaren van beleid nog steeds aan. De overheid gaat ervan uit dat de vraag naar elektriciteit de komende jaren verdrievoudigt, maar vindt tot dusverre dat de huidige gebruikers van elektriciteit de benodigde uitbreiding van het stroomnet moeten betalen. Terwijl je echt geen econoom hoeft te zijn om te weten dat bij investeren de kost voor de baat uit gaat, en dat je daarom prima mag lenen om deze investeringen te maken. Afzetmarkten voor duurzame producten creëer je daarbij niet alleen door het fossiele alternatief duurder te maken. Zeker niet als je dat alleen in Nederland doet, terwijl de markt open is voor goedkopere alternatieven uit het buitenland. Bedrijven kunnen dan niet investeren in duurzame productiemethoden, doordat weinig consumenten bereid of in staat zijn extra te betalen voor hun duurzame producten - waardoor bedrijven genoodzaakt zijn te stoppen in Nederland. Een verplichting is nodig om de markt te bewegen, zoals dat bijvoorbeeld succesvol gebeurde met de opgeschroefde emissie-eisen voor verbrandingsmotoren. Als dat geleidelijk gebeurt, kan de markt dat ook beheersbaar en betaalbaar houden. Dat moet nu over een breed scala van producten gebeuren, en op Europees niveau. Bijvoorbeeld door vast te leggen dat een deel van de brandstof, of staal of plastics, wordt gemaakt met duurzame of circulaire grondstoffen, in Europa. De Clean Industrial Deal kan hierin leidend zijn. Waar Europa moet zorgen voor de afzetmarkt, moet de Nederlandse overheid ervoor zorgen dat bedrijven op een gelijk speelveld met buurlanden concurreren en de noodzakelijke infrastructuur betaalbaar is.Dan hebben bedrijven een solide businesscase en volgen investeringen vanzelf.<br><br>Focco Vijselaar is algemeen  directeur van VNO-NCW.<br><br>Afzetmarkten voor duurzame goederen creëer je niet door het alternatief duurder te maken<br><br>",
2025-02-22,Zaterdag 22 Feb 2025,Niemand zag de diplomatieke dreun van Trump aankomen,"Gissen naar motieven<br><br>Vladimir Poetin is, met dank aan Donald Trump, de geopolitieke winnaar van de week. Maar of hij in Oekraïne aan het langste eind trekt, valt nog te bezien. Europa beraadt zich op een antwoord.<br><br>Ria Cats en Jean Dohmen<br><br>Amsterdam<br><br>Vladimir Poetin zal dit weekend met een tevreden gevoel wakker worden. De Russische president heeft een uitstekende week achter de rug. Wat hem in drie jaar oorlog niet is gelukt - verdeeldheid zaaien in het Westen - kreeg Donald Trump in minder dan een week voor elkaar.<br><br>Van de westerse eensgezindheid tegenover de man die op 24 februari 2022 een overval pleegde op een soevereine Europese staat, resten na een bizarre week vooral brokstukken. In een poging een snelle vrede af te dwingen, deed de Amerikaanse president tot ontsteltenis van zijn bondgenoten nog voor de eerste ontmoeting met het Russische onderhandelingsteam in Saoedi-Arabië al verregaande concessies. 'Ik vind Trump niet erg intelligent opereren', verzucht defensie-expert Patrick Bolder van The Hague Center for Strategic Studies (HCSS). 'Al voor de onderhandelingen goed en wel begonnen waren, had hij Moskou minstens vier toezeggingen gedaan. Daar gaat Poetin alleen maar van achteroverleunen.' Alsof dat niet genoeg was, schoffeerde Trump de Oekraïense president. Hij noemde Volodymyr Zelensky een 'dictator' die de steun van zijn volk heeft verloren. Tijdens een persconferentie beweerde Trump ook nog eens in strijd met de feiten dat niet Rusland maar Oekraïne de oorlog is begonnen. De Amerikaanse president praatte Russische propaganda na. Het tempo waarmee Trump een deal lijkt te willen sluiten, baart Bolder grote zorgen. 'Trump heeft haast en Poetin weet dat. Hij ligt vast te bulderen van het lachen in zijn gouden leunstoel. Er zijn hele boeken volgeschreven over hoe Rusland onderhandelt: meer eisen dan je hebt, nooit iets toegeven en stug volhouden. Maar Trump boeit dat kennelijk niet.' Wat de Amerikaanse president wél interessant vindt, zijn deals en America first. Zo probeerde de vastgoedman de handtekening van Zelensky te krijgen onder een voor Kiev zeer ongunstige overeenkomst, waarbij Oekraïne in ruil voor militaire steun de helft van zijn voorraad aan zeldzame metalen aan de Verenigde Staten zou afstaan. Zelensky boog niet voor de Amerikaanse druk en zei dat hij zijn aangevallen en kapotgeschoten land niet 'te koop' zou zetten. 'De acties van Trump creëren verdeeldheid in het Westen', stelt hoogleraar Russische politiek en geschiedenis Hans van Koningsbrugge. 'Maar het gevolg kan ook zijn dat Europa zich nu nog eensgezinder achter Zelensky schaart. Ik weet niet of Poetin dat - als het gebeurt - een geruststellende gedachte vindt.'<br><br>Het is gissen naar de motieven van Trump om Poetin een reddingsboei toe te werpen, uitgerekend op een moeilijk moment in de Russische geschiedenis. Rusland is er na drie jaar vechten niet in geslaagd het kleinere Oekraïense leger te verslaan en lijdt zware verliezen. De economie verkeert bovendien mede door de zware internationale sancties in zwaar weer. De rente staat op 21%. En Poetin wordt gezocht voor oorlogsmisdaden.<br><br>'De persconferentie van Trump in Mar-a-Lago laat zien hoe hij Poetins leugens met huid en haar gelooft', sneerde Ivo Daalder, oud-ambassadeur van de VS bij het Navo-bondgenootschap onder president Barack Obama. Na zijn telefoongesprek met de Russische president doet Trump er volgens Daalder 'alles aan om Rusland een overwinning te bezorgen'. 'Trump houdt niemand voor de gek. Hij is Poetins effectiefste woordvoerder geworden en lijkt vastbesloten om Rusland weer groot te maken. Jammer dat dit ten koste gaat van de bevolking van Oekraïne, de veiligheid van Europa en de wereldwijde stabiliteit', zegt Daalder cynisch. In plaats van de ineenstorting van Poetins imperium af te wachten, spraken Trumps onderhandelaars in de Saoedische hoofdstad Riyad met de Russen over economische samenwerking en nieuwe kansen voor Amerikaanse bedrijven in Rusland. Intussen gingen de Russische luchtaanvallen op Oekraïense steden gewoon door. 'Het wordt erg moeilijk om ongedaan te maken wat er is gebeurd', zegt Richard Haass, Republikein en emeritus voorzitter van de Amerikaanse Council on Foreign Relations in The Wall Street Journal. 'De reputatie van de VS op het gebied van betrouwbaarheid en voorspelbaarheid is ernstig beschadigd.' Europa verkeert in shock. Trump had in zijn eerste termijn al kritiek op de Europese bondgenoten, die zich volgens hem binnen de Navo te lang als freeriders hebben gedragen door zelf onvoldoende geld in hun krijgsmacht te steken. Bekend was ook dat de president niets moest hebben van de miljarden aan militaire steun die zijn voorganger Joe Biden aan Oekraïne gaf. Maar het optreden van afgelopen week had niemand in Europa zien aankomen. Trump heeft alleen oog voor het Amerikaanse eigenbelang en veegt de vloer aan met het internationaal recht en de zelfbeschikking van volkeren. Europese politici die sinds de Amerikaanse verkiezingsuitslag in november hoopten dat de soep niet zo heet gegeten zou worden, zijn dan ook ruw wakker geschud. Trump voelt geen emoties bij Europa, hij ziet de onderlinge relatie puur transactioneel: voor wat, hoort wat. Inmiddels is Europa uiterst bevreesd voor de gevolgen hiervan. Als de VS de belangen van andere landen ondergeschikt maken aan die van henzelf, effenen ze het pad voor autocraten om dat ook te doen. Als Poetin 20% van Oekraïne kan inlijven, waarom zou de Chinese president, Xi Jinping, zich dan inhouden als het gaat om Taiwan? 'Ik denk dat we in een nieuw tijdperk leven, waarin de internationale relaties niet bepaald worden door regels en multilaterale instituties, maar door sterke mannen en deals', zei Alex Younger, de voormalige baas van de Britse inlichtingendienst MI6 tegenover de BBC. 'Sterke landen bepalen het lot van kleine landen. Dat is de mindset van Trump, Poetin en Xi.' Younger: 'Het is niet de mindset van Europa, maar we gaan niet terug naar de wereld die was.' Als Europa mee wil praten, moet het zich volgens Younger aanpassen aan de nieuwe regels. Het gaat volgens hem niet om 'soft power of waarden', maar om 'hard power'.<br><br>Revolutie van autocraten<br><br>'Trumps eerste mandaat was een opwarmrondje', beaamt Hans Kribbe, voormalig politiek adviseur in Brussel en auteur van een boek over de terugkeer van sterke mannen in de politiek. 'Nu wordt het echt. We krijgen een ware revolutie van autocraten, een afbraak van de internationale rechtsorde én gaan naar een orde van macht en invloedssferen.'<br><br>Tot voor kort vormden de VS en de EU samen nog één blok tegen China en Rusland, meent hij. Maar nu staat de EU alleen en is de balans weg. 'Voor Europa is het nu of nooit', zegt Kribbe. 'Ze moeten kiezen of ze zich als kleine speler bij een invloedssfeer aansluiten of dat ze ook een groot machtsblok willen vormen. Ik hoop op dat laatste. En ideeën daarvoor komen traditioneel van de grote lidstaten Duitsland en Frankrijk. Het wachten is op na de Duitse verkiezingen.' De Britse premier, Keir Starmer, en de Franse president, Emmanuel Macron, proberen intussen te redden wat er te redden valt. De twee vliegen volgende week naar Washington in een poging om op Trump in te praten, in de hoop dat hij meer rekening houdt met de belangen van Oekraïne en van Europa. HCSS-expert Bolder ziet het somber in voor Kiev, maar volgens de Groningse hoogleraar Van Koningsbrugge moet Poetin niet te vroeg juichen. 'Er is nog een partij die in zal moeten stemmen met een akkoord, en dat is Oekraïne zelf. Zelensky zal niet instemmen met een akkoord dat hij niet kan verdedigen.' Dan heeft Trump geen akkoord en gaat de oorlog door. EU-buitenlandchef Kaja Kallas zei daarover al dat 'elke snelle oplossing een smerige deal' is die niet werkt. Ze vergeleek de situatie met 1938, toen het Verenigd Koninkrijk en Frankrijk het Tsjechoslowaakse Sudetenland uitleverden aan Hitler-Duitsland in de hoop een wereldoorlog te voorkomen. Kallas zegt Oekraïne te blijven steunen als het land een door Poetin en Trump bekonkeld 'vredesbestand' afwijst. Van Koningsbrugge citeert de voormalige Britse premier Winston Churchill over de gebeurtenissen uit 1938. Het is een les voor Trump: ""You were given the choice between war and dishonour. You chose dishonour, and you will have war.""<br><br>'We leven in een nieuw tijdperk, waarin relaties niet bepaald worden door regels, maar door sterke mannen'<br><br>'Sterke landen bepalen het lot van kleine landen. Dat is de mindset van Trump, Poetin en Xi'<br><br>Ria Cats en Jean Dohmen zijn redacteur van het FD.<br><br>",
2025-02-22,Zaterdag 22 Feb 2025,"Oekraïne vecht voor vrijheid, terwijl Europa aarzelt en de illusie van vrede koestert","Gruwelijke daden<br><br>Oekraïne vecht niet alleen tegen Rusland, maar ook tegen de westerse illusie dat overgave vrede betekent. Terwijl de oorlog voortduurt, is de vraag niet of Oekraïne standhoudt, maar of Europa verantwoordelijkheid neemt nu de Amerikanen zich als steunpilaar lijken terug te trekken uit Oekraïne.<br><br>President Donald Trump heeft Oekraïne verraden. En ook Europa kan waarschijnlijk niet op hem rekenen. Na drie jaar oorlog zijn de Oekraïners vermoeid, maar onverzettelijk. Men peinst niet over overgave. Ze weten dat de echte foltering pas dan begint.<br><br>Bij een tijdelijke bevriezing van de gevechtshandelingen heeft het Kremlin de handen vrij om de miljoenen Oekraïners in de bezette gebieden te zuiveren en kinderen naar heropvoedingskampen in Rusland te deporteren, om een nieuwe generatie strijders klaar te stomen.<br><br>Veel mensen in West-Europa hebben geen idee wat ons te wachten staat. De fictie van een snelle wapenstilstand of vrede is vooral fijn voor ons eigen gemoed.<br><br>Nobelprijswinnaar en mensenrechtenstrijdster Oleksandra Matviichuk onderzoekt al ruim tien jaar de oorlogsmisdaden in de bezette Oekraïense gebieden. Ze maakt duidelijk dat de westerse perceptie - dat bezetting beter is dan oorlog - naïef is: 'Onze ervaring bewijst dat dit verre van waar is. Bezetting is gewoon een andere vorm van oorlog. Bezetting vermindert het menselijk lijden niet, het maakt het alleen onzichtbaar.' 'Ik interviewde honderden mensen die uit gevangenschap zijn vrijgelaten. Ze deelden details over hoe ze werden geslagen, verkracht, dichtgetimmerd in houten kisten, en hoe hun ledematen werden afgesneden, (...) en ze elektrische stroom op hun geslachtsdelen kregen aangesloten. Een vrouw vertelde dat ze met een lepel haar oog probeerden uit te scheppen. De Russen hebben al deze gruwelijke daden begaan omdat ze het konden.' Wij zijn opnieuw met een konvooi met hulpmiddelen naar de Oekraïense steden Soemy, Charkiv en Mykolajiv vertrokken.Tijdens onze konvooien vangen we glimpen op van soortgelijke ervaringen. Sinds vorig jaar nemen we katheters mee voor de mannen die terugkeren uit Russische krijgsgevangenschap. Ze zijn zo zwaar gemarteld dat ze incontinent zijn en zonder katheter niet kunnen plassen. Volgens een rapport van de immer voorzichtige Verenigde Naties is meer dan 95% van de Oekraïners in Russische krijgsgevangenschap gemarteld, soms ook gecastreerd. Waar het zich terugtrekkende Russische leger boobytraps aan bevestigt, is veelzeggend. Aan kinderspeelgoed, aan muziekinstrumenten, aan dode moeders. Ik vroeg Dima, een bevriende Oekraïense militair die nu in Koersk vecht, wat hij dacht van de beledigende woorden van Trump. 'We hebben de hulp van Amerika niet nodig om de capitulatie te ondertekenen. Ik ben blij dat Volodymyr Zelensky dergelijke voorstellen publiekelijk afsnauwt. Als Trump de Nobelprijs wil, is hij verplicht de Oekraïense belangen te accepteren. En dat zal hij uiteindelijk doen.' 'Daarom ben ik optimistisch. Ik weet zeker dat de populariteitscijfers van Zelensky de afgelopen dagen alleen maar zijn gestegen. Ik denk dat de woorden van Trump Europa meer zorgen moeten baren dan Oekraïne. Oekraïne was al in groot gevaar. Nu is heel Europa in gevaar. Uiteindelijk zal dit Oekraïne helpen.' Laten we het hopen. De economie van Rusland is net iets groter dan die van de Benelux. Als Europa het wil zou het met twee vingers in de neus, en met 0,5% van zijn gemeenschappelijke bbp, ervoor kunnen zorgen dat Oekraïne deze strijd uiteindelijk wint. Maar de politieke wil ontbreekt. Europa heeft ongeveer 80 brigades (onafhankelijk opererende militaire eenheden van maximaal 5000 militairen), Oekraïne 110, Rusland 220. Wanneer Oekraïne, inclusief zijn groeiende wapenindustrie, in Russische handen valt kun je als Europeaan maar beter als de wiedeweerga een zeewaardig schip kopen.<br><br>Burgerinitiatief<br><br>Ik geloof in burgeractie en roep iedereen op tot daden, nu onze politici zo verdeeld zijn. Stop de machteloze te zijn en ga over tot actie, hoe klein ook. Breng auto's naar Lviv, hang een Oekraïense vlag voor je raam, zamel verbanden en pijnstillers in voor Oekraïense militairen, praat met de buurman die meent dat Poetin een geweldige kerel is, omdat hij zogenaamd voor traditionele waarden opkomt, doe iets! Laat onze parlementariërs weten dat je genoeg hebt van het geweifel.<br><br>De oorlog is aan Oekraïense zijde een gecrowdfunde oorlog. Ongeveer de helft van de spullen - de traumakits, helmen, schoenen, voetenwarmers, kogelvrije vesten, terreinauto's, 50% van de drones en de drone-infrastructuur - moeten de soldaten zelf bij elkaar bedelen. Daar helpen wij bij. Met simpele konvooien bevoorraden wij het Oekraïense leger. Wij zijn met niks begonnen en zullen doorgaan met hulporganisatie Protect Ukraine, op dubbele kracht, want ik wil voorkomen dat mijn zonen over een paar jaar moeten vechten tegen een leger van nihilisten, en vrouwen van 5 tot 85 jaar verkracht worden. In de afgelopen drie jaar ontdekte ik dat je veel meer kunt als individu dan je denkt. Oekraïne en de Oekraïners hebben mij geïnspireerd; ik zie hoe zij zichzelf wegcijferen voor de gemeenschap. De baboesjka's in de dorpen maken soep voor soldaten. Vrouwen vlechten camouflagenetten of volgen dronebesturingsopleidingen. En nu de conscriptie transparanter wordt, melden zich weer duizenden vrijwilligers voor de krijgsmacht. De Oekraïeners zijn standvastig en bereid te sterven voor vrijheid. Ik hoop dat iets van deze vastberadenheid overslaat naar West-Europa en in actie wordt omgezet. Er is weinig tijd te verliezen.<br><br>Deze oorlog wordt gecrowdfund. Veel spullen moeten Oekraïense soldaten bij elkaar bedelen<br><br>Jaap Scholten is schrijver en medeoprichter van stichting Protect Ukraine.<br><br>",
2025-02-22,Zaterdag 22 Feb 2025,Ontwikkelingshulp of asielsamenwerking?,"Het is de grootste structurele bezuiniging van de vier coalitiepartijen: ontwikkelingssamenwerking (of '-hulp', zoals het nu heet) moet €2,4 mrd inleveren. Maar wie naar de begroting voor de komende jaren kijkt, ziet een aanzienlijk kleinere daling. Wat is hier aan de hand?<br><br>In de wereld van de ontwikkelingshulp draait veel om een (niet-bindende) afspraak die rijke landen in 1970 in VN-verband hebben gemaakt: 0,7% van het nationaal inkomen besteden ze aan hulp. Zo bezien kunnen ontwikkelingslanden ruim €7 mrd vanuit Nederland verwachten, maar dat is buiten de vele uitzonderingen gerekend. Want de donorlanden mogen kosten voor het ambtelijk apparaat aftrekken van het budget, alsook de euro's die via Brussel naar ontwikkelingshulp gaan. Verrassender is dat de donorlanden ook de kosten die ze maken voor het eerste jaar van opvang van asielzoekers, onder het budget mogen schuiven. Nederland heeft daar royaal gebruik van gemaakt. Vorig jaar ging er €1,34 mrd uit het ontwikkelingsbudget naar asiel in eigen land. Dat was bijna 20% van de hele pot. De komende jaren gaat dat zelfs nog omhoog naar meer dan 30% die niet naar 'echte' ontwikkelingshulp gaat. Het vorige kabinet heeft extra geld uitgetrokken om Nederland weer naar de hulpnorm van 0,7% te krijgen (waar trouwens bijna geen enkel land zich aan houdt): €300 mln vanaf 2022 en zelfs €500 mln vanaf 2025. Maar nog veel meer geld heeft het kabinet-Rutte IV weer uit de pot gegraaid om de asielkosten in eigen land te betalen. En precies daar heeft de coalitie een afspraak gemaakt die de bezuiniging behoorlijk verzacht. Wanneer in 2027 de bezuiniging volledig neerslaat, mag maximaal 10% van het hulpgeld naar asielopvang in eigen land gaan. (Tot dat jaar is de bezuiniging beperkt tot een half miljard, precies het geld dat het vorige kabinet erbij heeft gedaan.) Dat scheelt een slok op een borrel. In 2024, het laatste jaar van de oude coalitie, ging er na aftrek van asiel en andere posten nog maar €3,6 mrd naar echte hulp. Dat daalt naar €3,0 mrd in 2027. Dat is een fikse bezuiniging, zeker omdat er ook nog inflatie is. Maar het gaat dus niet om €2,4 mrd. Vanaf 2028 loopt het bedrag zelfs weer op, simpelweg door de koppeling aan de groeiende economie. Is het gekorte budget nu veilig? Nee. Ten eerste kan er vanaf dat jaar alsnog €200 mln naar asiel gaan, blijkt uit deze week verstuurde stukken. Ten tweede, belangrijker: VVD en PVV hebben al aangekondigd dieper te willen snijden in ontwikkelingshulp. Ten slotte: als de asielinstroom toch weer toeneemt, is het maar de vraag of de coalitie ondanks de afspraken toch niet naar de hulppot gaat kijken om kosten te dekken.<br><br>Reageren? Bartjens@fd.nl<br><br>",
2025-02-22,Zaterdag 22 Feb 2025,Oude balletten in nieuw jasje,"Danstradities<br><br>Klassieke balletten zijn vaak doorweven met elementen van kolonialisme, exotisme en ouderwetse man-vrouw-verhoudingen. Hoe breng je zo'n ballet nu op het podium? Dansgezelschappen stoeien daarmee. Door Susan Nortier Fotografie: Hans Gerritsen<br><br>'Mensen denken vaak dat de balletwereld stilstaat, maar dat klopt niet', vertelt Peggy Olislaegers. Zij adviseert Europese choreografen en dansgezelschappen in de wereld van klassiek ballet, moderne dans en hiphop. Als adviseur onderzoek en ontwikkeling is ze sinds 2019 verbonden aan Het Nationale Ballet. 'Tussen dansers onderling en in de artistieke staf van balletgezelschappen vinden open en nieuwsgierige gesprekken plaats over het doorvoeren van veranderingen', vertelt Olislaegers.<br><br>'Internationale balletgezelschappen met elkaar laten praten over diversiteit en inclusie is een stap in de goede richting', vindt Rachel Beaujean, adjunct-artistiek directeur van Het Nationale Ballet. Zij werkt aan een nieuwe versie van La Bayadère (1877), een gewaagd project, vanwege de kritiek op eerdere uitvoeringen. Het verhaal over een Indiase tempeldanseres bevat koloniale elementen die als 'exotisme' worden gezien.<br><br>De voorstelling, gepland voor begin 2026, wordt grondig voorbereid. Beaujean werkt voor La Bayadère nauw samen met creatief partner Kalpana Raghuraman, die zich tijdens meerdere verblijven in India verdiepte in Indiase danstradities.<br><br>Ook de Australische Priya Srinivasan is betrokken bij het project; als danshistoricus doet zij onderzoek naar de historie van La Bayadère. Olislaegers ziet zulke samenwerkingen steeds vaker. 'Artistieke teams worden regelmatig aangevuld met antropologen en historici.' La Bayadère ontstond in een tijd waarin Europa gefascineerd was door het Oosten. Het ballet staat bekend om de prachtige dans en een uitbundig decor in een oriëntaalse setting. Beaujean: 'De perceptie van India was gebaseerd op een fantasie. Daardoor was de komst van echte Indiase dansers naar Europa in 1838 sensationeel.' Beaujean vertelt hoe de bewerking van het ballet wordt aangepakt. 'Ik wil de mooie dingen in klassieke balletten behouden, in dit geval de ""witte akte"" in La Bayadère, zo genoemd vanwege de witte tutu's. Het hele corps de ballet beeldt samen één ding uit, beheerst één adem. Dat vormt de kern van het stuk. Daar hoef ik bijna niets aan te veranderen. Een ballet als dit moet je op een organische manier toegankelijk maken voor de generatie van nu en de toekomst.'<br><br>VOC-verleden<br><br>Wat dat bij deze voorstelling betekent, is een verandering van setting en personages. Kalpana Raghuraman is medeverantwoordelijk voor het concept van La Bayadère. 'We draaien de spiegel om: Nederland kijkt naar zichzelf in India tijdens zijn koloniale macht in de 17de en 18de eeuw, toen het langs de gehele Indiase kust handelsposten stichtte', vertelt ze.<br><br>De setting van het stuk is niet een oriëntaalse tempel, maar een bestaand Nederlands fort gebaseerd op Srinivasans onderzoek. 'Zij ontdekte Nederlandse grafstenen en figuren die de oorspronkelijke personages konden vervangen', legt Beaujean uit. 'Door samengestelde personages met gemengde achtergronden te gebruiken, vermijden we culturele toe-eigening. Met dit ballet bekijken we ons eigen verleden. Het is vernieuwend om dit complexe werk op deze manier aan te pakken.' Ook over kostuums en dans wordt zorgvuldig nagedacht. 'We kiezen voor abstracte kostuums: simplistisch, met subtiele verwijzingen naar Indiase kleding. Voor de dans onderzoeken we gestes uit diverse bewegingen in het ballet, om te beslissen wat we behouden en wat niet.' De tempeldanseres wordt als een moderne vrouw neergezet. Beaujean: 'In alle romantische balletten is de vrouw passief en afhankelijk, maar met alle femicide in de wereld kun je geen verhalen meer brengen waarin de vrouw niets te zeggen heeft.' Beaujean hoopt met de uitvoering mensen uit de Indiase cultuur het gevoel te geven dat ze gezien worden. 'Deze productie is een ode aan de dansers die ooit naar het Westen kwamen en onze westerse danskunst hebben geïnspireerd.' Dansgezelschappen wereldwijd maken om verschillende beweegredenen nieuwe versies van klassieke balletten. Grofweg ziet Olislaegers drie ingangen. 'Sommige choreografen gaan terug naar de bron en doen vooral onderzoek naar de historische relatie tussen muziek en dans, en passenmateriaal. Voor andere choreografen zijn het verhaal en de gelaagdheid ervan de kern. Zij plaatsen bijvoorbeeld het verhaal in het hier en nu, en geven personages een eigentijdse variant. Ten slotte heb je nog gezelschappen die een klassieker geen nieuwe versie geven, maar ervoor kiezen met een sterk contextprogramma de keuzes van toen uit te leggen.'<br><br>Fysieke beperking<br><br>Met het oog op diversiteit en inclusie is ook casting een belangrijk onderwerp. 'Over het castingproces wordt tegenwoordig uitgebreid gesproken', vertelt Olislaegers. Ze constateert dat als een gezelschap voor het eerst koloniale elementen uit een ballet haalt, zoals nu bij La Bayadère, men eerder waarde hecht aan de rolverdeling. Maar als er al veel bewerkingen van een ballet zijn geweest, is kleurenblind casten juist vanzelfsprekender.<br><br>Typecasten gebeurt gelukkig zelden meer. 'Je hoorde vroeger weleens dat een Aziatische danser voor een Aziatische scène werd gecast, alsof andere rollen geen optie zouden zijn. Gelukkig groeit het besef dat typecasting verdrietig is.' Volgens Beaujean moeten we wat betreft casting niet onderschatten dat er bij audities helaas meestal weinig dansers van kleur zijn. Olislaegers bevestigt dat. 'Je ziet veel nationaliteiten, maar dansers van kleur en vooral dansers uit de Afrikaanse diaspora zijn nog altijd fiks in de minderheid. Daar wordt al lang over gesproken en er wordt hard aan gewerkt om dat te veranderen, maar dat gaat altijd te langzaam.' Beaujean vertelt dat Het Nationale Ballet hieraan doet wat het kan. 'We proberen te werven in allerlei buurten en gemeenschappen, maar in sommige culturen rust nog altijd een stigma op ballet. Ons educatieteam gaat langs allerlei scholen, scouts geven introductielessen en proberen contact te leggen met talenten.' Een Nederlands balletgezelschap dat vooroploopt in diversiteit en inclusie, is Introdans. Het gezelschap voert veel moderne varianten van klassieke balletten op, altijd op een eigentijdse manier en gericht op het bedienen van een breed publiek. Zo toert het nu met een compleet nieuwe versie van De notenkraker, een klassiek Russisch ballet uit 1892. 'Introdans wil een ander geluid laten horen. We dansen oude balletten in een nieuw jasje, waarin iedereen kan en mag dansen. Dat trekt dansers aan die zich daarin thuis voelen', vertelt artistiek directeur Roel Voorintholt. Die vooruitstrevendheid zit in het DNA van Introdans. Oprichter Tom Wiggers vroeg zich ooit af waarom er in Arnhem geen dans te zien was, vertelt Marieke van 't Hoff, zakelijk directeur van Introdans. 'Alsof mensen in Oost-Nederland daar geen recht op hadden. Dat gaan we eens even anders doen, dacht hij.' Het gezelschap betrekt bij zijn voorstellingen regelmatig gastdansers met een fysieke of verstandelijke beperking. Van 't Hoff: 'Onze dansers werken op het hoogste niveau, maar zijn ook gewend om samen met mensen met een andere lichaamsrealiteit te dansen.'<br><br>Zilver en glitters<br><br>Ook op andere manieren is Introdans vooruitstrevend. Duetten worden soms door twee mannen of vrouwen gedanst. In De Notenkraker wordt een van de hoofdrollen gedanst door een non-binaire danser, en het meisje in het verhaal ontpopt zich tot een volwassen vrouw die gelijkwaardig is aan de prins. In het decor wordt flink ingegrepen. De kerstboom met cadeaus eronder ontbreekt. Voorintholt: 'Maar het stuk past wel in een fantasievolle benadering, zoals de maker voor ogen had. In de witte akte is er normaal gesproken sneeuw, wij hebben daar zilver en glitters van gemaakt.' Dat inclusie en diversiteit nu overal hoger op de agenda staan, is prettig voor het gezelschap. Van 't Hoff: 'Deze tijd is natuurlijk een feest voor ons. Al die jaren hebben we onze agenda zonder spreekwoordelijk applaus gevoerd, het is mooi om nu waardering te krijgen.'<br><br>Stereotypering<br><br>Olislaegers wijst erop dat het vanzelfsprekend is dat een balletgezelschap als Introdans andere keuzes maakt in de bewerking van oude balletten dan bijvoorbeeld Het Nationale Ballet. 'Een van de taken van Het Nationale Ballet is steeds een volgend publiek kennis te laten maken met het romantisch klassieke balletrepertoire. Introdans legt met zijn eigentijdse Notenkraker weer andere accenten en stelt het verhaal van dat ballet voor een breed publiek­ in een ander daglicht. Deze gezelschappen hebben elk een eigen rol in het Nederlandse dansbestel.'<br><br>Ook wil Olislaegers de kritiek op klassieke balletten in perspectief plaatsen. 'Wij zien bepaalde elementen daaruit nu als culturele toe-eigening of stereotypering, maar toen ze ontstonden, pasten de balletten in de geest van die tijd', zegt ze. 'Vaak waren ze het resultaat van een nieuwsgierige blik op de omgeving.' Dat er steeds nieuwe versies worden gemaakt, past heel erg in de ballettraditie', vindt Olislaegers. 'Godzijdank worden er regelmatig andere versies gemaakt. Dat betekent dat de balletten leven en levend blijven.'<br><br>'Met alle femicide kun je geen verhalen meer brengen waarin de vrouw niets te zeggen heeft' 'We werven in allerlei buurten, maar in sommige culturen rust een stigma op ballet'<br><br>",
2025-02-22,Zaterdag 22 Feb 2025,Personalia,"Nicole van der Roer start per 14 april als directeur wonen & dagbesteding bij zorg- en onderwijsorganisatie Koninklijke Kentalis. Eerder heeft zij bij het Flevoziekenhuis gewerkt als manager kwaliteit en veiligheid van zorg.<br><br>Unit4, specialist in cloudbedrijfssoftware voor mensgerichte organisaties, heeft Simon Paris recentelijk benoemd tot chief executive officer. Voorheen was Paris actief als ceo bij leverancier van financiële diensten en software Finastra.<br><br>Julia Hillenbrand is per 1 februari aangesteld als vicepresident sales Emea bij Lufthansa Group Airlines. Zij volgt Lorenza Maggio, die is benoemd tot lid van de raad van bestuur van ITA Airways.<br><br>Marc Welters, partner bij accountancy- en adviesorganisatie EY, is benoemd tot voorzitter bij de Nederlandse beroepsorganisatie voor IT-auditors Norea. Hij volgt Irene Vettewinkel op. Per 13 februari is Ruben Stappers aangesteld als cfo en bestuurder van KidsKonnect, een SaaS B2B-platform dat software ontwikkelt voor de kinderopvang en het primair onderwijs.<br><br>Maarten van Egmond (54) is sinds 9 januari gestart als director public sector Nederland bij softwarebedrijf ServiceNow. Eerder was hij vp sales & marketing bij technologiebedrijf T-Systems.<br><br>Op 1 april begint Niek Vonk als associate director CAR/engineering bij Dupi Underwriting Agencies. Momenteel is hij underwriting manager commercial non motor bij Allianz Nederland.<br><br>Paul van der Weijden is onlangs benoemd tot country digital acceleration director Benelux bij netwerk- en securitybedrijf Cisco.<br><br>Nick van Dijk en Irma Kroon zijn per 1 januari als partner aangesloten bij Meijer Notarissen in Amsterdam. Advocatenkantoor Dentons heeft Marnix Veldhuijzen (42) afgelopen maand benoemd tot Netherlands managing partner.<br><br>",
2025-02-22,Zaterdag 22 Feb 2025,"PostNL vraagt tientallen miljoenen staatssteun, maar krijgt nul op rekest","PostNL wil de komende twee jaar €68 mln van de overheid om de postbezorging in stand te kunnen houden. Het ministerie van Economische Zaken laat in een reactie echter weten dat financiële steun op dit moment niet aan de orde is.<br><br>Martijn Pols<br><br>Amsterdam<br><br>Postbedrijf PostNLdringt opnieuw aan op de mogelijkheid om de verlieslatende bezorging van brieven en kaarten te laten subsidiëren. Het heeft daartoe een officieel verzoek ingediend bij het ministerie van Economische Zaken, zo meldde het gisteren in een persbericht.<br><br>Minister Dick Beljaarts maakte gisteren meteen korte metten met het voorstel, dat hij 'onverstandig' noemde. Hij zei na afloop van de ministerraad te begrijpen dat er een probleem is, maar 'de oplossing is niet nu maar even via de media wat subsidie vragen'. Hij verwees naar de afspraak met de Tweede Kamer dat er, zolang er nog onderzoeken van de ACM lopen naar de postmarkt, geen onomkeerbare stappen op de postmarkt gezet mogen worden. Beleggers reageerden teleurgesteld. Het aandeel opende zo'n 2% lager, herstelde iets en sloot de dag 0,9% lager af op €1,06. PostNL heeft al langer moeite om de postbezorging winstgevend te houden. De postmarkt is de laatste jaren sterk gekrompen. Volgens het bedrijf is deze in de afgelopen tien jaar zelfs gehalveerd. Plannen om de Postwet aan te passen om zo het bedrijf meer lucht te geven laten op zich wachten of hebben te weinig steun. 'We hebben de afgelopen jaren heel veel inspanningen gedaan, maar nu zijn we aan het einde van wat we kunnen doen', zegt PostNL-directeur Maurice Unck in een toelichting. 'Er ligt een gedegen juridische onderbouwing onder onze aanvraag. De urgentie hiervan kun je niet negeren.' De bedragen, €30 mln voor 2025 en €38 mln voor het jaar erna, zijn inschattingen op basis van het postvolume dat PostNL denkt te gaan verwerken. De berekening van de staatssteun is gebaseerd op de bestaande regels voor de post, benadrukt het bedrijf. Unck zegt vernomen te hebben dat de minister de aanvraag al heeft afgewezen. 'Maar wij hebben zelf nog geen brief terug. Ik verwacht een juridisch goed onderbouwde reactie waarom het niet zou kunnen.' Hij wijst er bovendien op dat in andere Europese landen steun vanuit de overheid voor de postbezorging op verschillende manieren al voorkomt.   Een plan om de bezorging niet binnen 24 uur maar binnen 48 uur te doen stuitte in oktober op verzet van een meerderheid van de Tweede Kamer. Dat betrof de particuliere brieven en kaarten en zaken als rouwpost, ongeveer 6% van de totale post, maar bij wet als taak aan PostNL toebedeeld. De overige, voornamelijk zakelijke post is dit jaar wel naar een langere bezorgtermijn overgezet. PostNL zegt recht te hebben op de staatssteun omdat de regels dat mogelijk maken als de bezorging te duur wordt. 'Op grond van de wet kan de verlener van de Universele Postdienst (UPD) aanspraak maken op een vergoeding voor de nettokosten van de dienst, indien deze een onevenredige financiële last vormen', aldus PostNL gisteren.  PostNL maakte vorige maand vervroegd de jaarcijfers bekend, omdat deze nog sterker tegenvielen dan eerder was voorspeld. Over heel 2024 maakte het bedrijf een operationele winst van €53 mln, tegen €92 mln een jaar eerder. Daar was niet alleen de magere postbezorging debet aan, ook de pakketjes leverden minder op, omdat meer bij grote webwinkels wordt besteld. Dat bracht minder op, omdat deze winkels scherpere tarieven bedingen.<br><br>Zolang er nog onderzoeken van de ACM lopen mag er geen steun worden verstrekt<br><br>PostNL zegt recht te hebben op staatssteun omdat de regels dit mogelijk maken<br><br>",
2025-02-22,Zaterdag 22 Feb 2025,Presteren in pak,"Minder testosteron<br><br>Je moet je best doen om nog een pak te spotten op kantoor. Het is verwassen shirts en saaie spijkerbroeken wat de klok slaat. Zonde, vindt journalist Fleur Willemsen. Wie de moeite neemt er verzorgd uit te zien, presteert beter.<br><br>Illustratie: Piet Paris<br><br>Op mijn eerste werkdag bij mijn eerste echte werkgever droeg ik een zwarte kokerrok, een zwart blouse­je van voile met witte polkadots en zwarte enkellaarsjes met hakken van een respectabele, doch comfortabele acht centimeter. Een tikkeltje klassiek, zeker voor mijn leeftijd en het tijdsgewricht. Ik was 23, het jaar was 2014 en, zo zou algauw blijken, de gemiddelde krantenredacteur kleedde zich helemaal niet zoals Robert Redford met zijn fantastische camelkleurige corduroy pak in All the President's Men. Ik kwam er onlangs trouwens pas achter dat de Rolex aan zijn pols van Redford zelf was, niet vreemd gezien het feit dat ook in de jaren zeventig een baan als journalist van The Washington Post niet bepaald voorzag in een Rolex-waardig salaris.<br><br>Ook bij de kantoren waar ik de jaren daarna binnenstapte waren slobberige spijkerbroeken en saaie effen truien meer regel dan uitzondering. Toch kun je mij tot op de dag van vandaag uittekenen in wat ik op die ene dag in 2014 droeg. Het is 'mijn' pak geworden, de outfit waarin ik me professioneel en zelfverzekerd voel en, al heb ik geen enquête gehouden onder mijn collega's, waarin ik me serieus genomen voel op de werkvloer. Meer dan wanneer ik op sneakers verschijn. Het is niet zo dat het moet. In de pakweg tien jaar die sinds de start van mijn carrière zijn verstreken heb ik, mede doordat ik freelancer ben, al heel wat kantoren vanbinnen gezien: van de redactie van landelijke kranten tot het Maagdenhuis van de Universiteit van Amsterdam en van grote banken waar ik als copywriter werkte tot kolossen van de overheid die om een eindredacteur verlegen zaten. Op geen van die plekken verschenen mijn collega's standaard in pak. Dat is bijna nergens meer zo: volgens onderzoek uit 2024 van de Britse marktonderzoeker YouGov draagt 7 procent business attire op de zaak. Dit stijgt slechts naar 13 procent als uitsluitend gekeken wordt naar de bestbetaalde managementbanen. En dan hebben we het over de Britten; ik durf te wedden dat deze getallen in doe-maar-gewoon-dan-doe-je-al-gek-genoeg-Nederland nog lager liggen. Je vraagt je misschien af: waarom zouden we? Waarom geld uitgeven aan kleren die je uitsluitend op kantoor draagt, die de naam hebben niet per se lekker te zitten en die je collega's ook niet dragen? Ik kan er prima in komen dat als je archivaris bent bij de bibliotheek in het dorpshuis in Monnickendam, dat uitsluitend op woensdagmiddag tussen twee en vier geopend is, je je geen maatpak laat aanmeten. Het andere uiterste hoeft ook niet - ik word juist kriebelig van adviseurs, advocaten en salestypes die een te flitsend pak dragen, waardoor jij je permanent underdressed voelt en je de gehele afspraak spendeert aan onopvallend de mouwen van je wollen truitje proberen te ontdoen van ongewenste pluisjes. Maar ik pleit ervoor dat als je meer dan de helft van de werkdag met andere mensen bent - en ja, je collega's tellen ook mee - je in elk geval je overhemd even strijkt. Omdat ik liever niet naar de beduimelde staat van je spijkerbroek kijk als ik me probeer te concentreren op mijn mailbox. Maar het belangrijkste antwoord op de vraag 'waarom zou je' luidt heel simpel: voor jezelf. In een onderzoek van mannentijdschrift GQ naar de geschiedenis van pakken probeert de auteur uit te vinden wie de mensen zijn die nu nog bereid zijn een slordige 7000 euro neer te tellen voor een maatpak: het gemiddelde bedrag dat men eraan besteedt in de gerenommeerde Londense kleermakersstraat Savile Row. Zijn conclusie is glashelder: some men never stopped dressing for themselves. Nette kleding dragen op kantoor straalt professionaliteit uit en maakt een goede indruk op de mensen met wie je werkt, zowel collega's als klanten en leidinggevenden. Maar, en dat kan ik in mijn rok beamen, het versterkt ook je zelfvertrouwen en geeft je een gevoel van autoriteit. Met als gevolg dat je beter kunt presteren en anderen je ook nog eens serieuzer nemen.<br><br>Daarvoor bestaat wetenschappelijk bewijs. Uit onderzoek van Columbia Business School blijkt dat wie formele zakenkleding draagt, beter in staat is tot abstract denken. Kleed je je juist informeel, dan heeft dat volgens een studie in de Journal of Experimental Psychology een slechte invloed op je onderhandelingspositie. Wie zich netjes kleedt sluit meer deals dan wie zich casual kleedt. Bij die laatste groep - het onderzoek is uitgevoerd onder mannen - werd zelfs een lager testosteronniveau gemeten. Ook je focus zou beter zijn in keurige kledij. En zo zijn er legio voorbeelden waaruit blijkt dat er waarheid schuilt in de uitdrukking 'dress for success'. Toch lijken we dat de afgelopen jaren uit het oog te zijn verloren. Je hoeft maar even door het FD-archief te spitten om te zien dat de dresscode op de Zuidas door de jaren heen veranderd is. Zo vertelde een investeringsbankier van financieel advieskantoor Oaklins tegen de krant dat het 'als vloeken in de kerk is, maar ik durf tegenwoordig met bruine loafers ons kantoor binnen te stappen. Toen ik hier begon droeg ik net als de rest zwarte lakschoenen.' Was het maar gebleven bij de overstap van zwart lak naar bruine instappers. Of bij wat een andere geïnterviewde in hetzelfde artikel vertelde: toen hij in New York bij een prestigieus advocatenkantoor op bezoek ging, werden er wel zes opmerkingen over gemaakt dat hij geen sokken in zijn loafers droeg.<br><br>Dat we ons niet langer houden aan strikte dresscodes, daar heb ik an sich geen problemen mee. Dat minder formeel bij de meeste mensen echter niet verwijst naar sokloze voeten, maar naar 'wat er bovenop in de kast lag' en dat dat dikwijls een hoody of sweater met kinderlijke opdruk is: dát vind ik echt veel te casual. Beter gezegd: dan neem ik je minder serieus. Als je laat zien dat je zorg besteedt aan je verschijning op het werk, dan zegt mij dat iets over hoe serieus je mij neemt, en ook je taken. Dat je oog hebt voor detail en het belangrijk vindt om netjes te zijn, bijvoorbeeld. Soms vraag ik me ook af of we minder ons best zijn gaan doen doordat de Nederlandse nuchterheid weinig creatieve ruimte laat. Ik weet simpelweg dat, zodra ik een haarband of oorbellen groter dan een centimeter in doorsnee (vul hier gerust een ander outfitdetail in waar de gemiddelde paradijs­vogel me om zou uitlachen) draag, ik minstens drie opmerkingen van collega's krijg. Natuurlijk, er zijn ook mensen die complimenteus zijn, maar bij het gros komen er opmerkingen als 'Goh, apart', 'Het is nog geen kerst, hoor' of: 'Zo, ga je afdansen?'<br><br>Slim versus mooi<br><br>Wellicht heeft downdressen ook iets te maken met het moderne idee dat wie aandacht besteedt aan zijn of haar uiterlijk, die tijd niet besteedt aan deugdzame activiteiten, zoals een boek lezen of zoeken naar een oplossing voor wereldvrede. Ik schrijf 'moderne', want in de oudheid gold schoonheid juist als een deugd. Voor Grieken was het zelfs een vorm van excelleren.<br><br>De Amerikaanse filosoof Susan Sontag beschrijft dit mooi in haar essay 'De schoonheid van een vrouw: ­vernedering of bron van macht?'. Het stamt uit 1975, maar is exact vijftig jaar later nog steeds relevant. 'Men werd toen (in de Griekse oudheid, red.) geacht te zijn wat we tegenwoordig - lamlendig en afgunstig - een ""hele"" mens moeten noemen', schrijft ze. 'Hoewel de Grieken wel zover waren dat ze onderscheid maakten tussen de binnenkant en de buitenkant, verwachtten ze toch dat innerlijke schoonheid gepaard zou gaan met schoonheid van het andere soort.' Ze vervolgt: 'Enkele duizenden jaren later zijn wij meer op onze hoede voor de betoveringen van schoonheid. Schoonheid zegt vermoedelijk niet langer iets over de waarde van een ""hele"" mens. We scheiden niet alleen - met het grootste gemak - de binnenkant (karakter, intelligentie) van de buitenkant (uiterlijk), maar zijn zelfs verbaasd als iemand die mooi is ook intelligent, getalenteerd en goed is.' Kortom: kennelijk zijn we zo geprogrammeerd dat we denken dat schoonheid en het nastreven ervan, oftewel aandacht besteden aan je uiterlijk, zou impliceren dat je niet ook slim en deugdzaam kunt zijn. Zelf ben ik meer van de school van Plato: juist bij wie er vanbuiten verzorgd uitziet, denk ik ervan op aan te kunnen dat het met het innerlijk ook wel snor zit. Omdat diegenen hun best hebben gedaan representatief over te komen op de ander, ga ik ervan uit dat ze ook hun best doen op inhoudelijk vlak. Op de werkvloer, dus.<br><br>Ook interessant is wat Sontag ­verderop in haar stuk hierover schrijft en waar mijn mening begint af te wijken van de hare: 'Zich op­doffen is voor een vrouw nooit alleen een genot. Het is ook een plicht. Het is haar werk. Als een vrouw echt werk doet, en zelfs als ze omhoog is geklauterd naar een leidende positie in de politiek, justitie, geneeskunde, het bedrijfsleven of wat dan ook, staat ze altijd onder druk om te bekennen dat ze nog steeds haar best doet er aantrek­kelijk uit te zien.'<br><br>Ja, ik vind ook dat vrouwen nog te vaak uitsluitend op hun uiterlijk worden beoordeeld. Maar in plaats van dat we dat zouden moeten bestrijden met níét meer ons best doen om er aantrekkelijk uit te zien, zou eerder iedereen er evenveel aandacht aan moeten besteden. Vrouwen, mannen en iedereen daartussenin. En laten we 'aantrekkelijk' dan ook vervangen door 'verzorgd': voor jezelf en voor je collega's.<br><br>Fleur Willemsen<br><br>(1991) is journalist en eindredacteur. Ze schrijft over lifestyle en alles wat ondernemers bezighoudt.<br><br>Als je zorg besteedt aan je verschijning, zegt dit iets over hoe serieus je mij en je taken neemt<br><br>",
2025-02-22,Zaterdag 22 Feb 2025,Reacties,"Beëdigd vertalers<br><br>'Beëdigd vertalers moeten wel opgeleid worden, dus zijn er universitaire studies in buitenlandse talen nodig.'<br><br>Dyon Reijnen las over het verdwijnen van talenstudies (De ontmoeting, 8 februari).<br><br>Psycholoog<br><br>'Jeetje, ik hoop dat deze meneer snel met een psycholoog gaat praten. Er is een hoop werk aan de winkel.'<br><br>Stef Spijk las het interview met Argos Oil-oprichter Peter Goedvolk (15 februari).<br><br>Trauma<br><br>'Wat een goede discussie tussen twee mensen die beiden met hart en ziel opkomen voor mensen met trauma.'<br><br>Saskia Ubus is onder de indruk van De ontmoeting over EMDR (15 februari).<br><br>",
2025-02-22,Zaterdag 22 Feb 2025,Spaanse ondernemers krijgen energie van Nederlandse vinding,"Loeihete dag<br><br>Het lijkt de doorbraak waar fabrikanten met een grote energiebehoefte op zaten te wachten: zonnespiegels. Er valt veel meer energie mee op te wekken dan met zonnepanelen. Ook is de methode is niet zo ruimtevretend en ingewikkeld dat hij voor mkb-bedrijven onbetaalbaar is.<br><br>Kwart voor acht. Het is nog donker als Henk Arntz aankomt op de Avenida de la Idea, de Avenue van het Idee, in Jerez de la Frontera. Alsof het straatnaambordje hier speciaal voor hem is opgehangen, maar het is toch toeval dat precies in deze straat de fabriek staat die vanaf vandaag als eerste in de wereld draait op energie uit zonnespiegels, een idee dat ruim vijf jaar geleden bij Arntz ontstond.<br><br>'Een bijzondere dag is dit zeker', erkent Arntz in het schemerlicht. 'Vanaf de dag dat het idee bij me opkwam, heb ik erin geloofd dat ik op een dag naast een werkend zonnespiegelpark zou staan, ook al waren er onderweg tegenslagen. Nu ik hier ook echt sta, betekent het wel iets.' Elk van de zonnespiegels staat er op het moment dat hij dat zegt, nog werkloos bij, dauwdruppels rollen langzaam over hun gebogen oppervlak. Alles verandert op slag als om half negen de eerste zonnestralen boven een verderop gelegen rij palmbomen uitkomen. Geruisloos beginnen de kromme spiegels te bewegen, zich precies in een positie manoeuvrerend die garandeert dat ze het maximale halen uit de op het oog nog dunne zonnestraal. Een klein uur later is de laatste dauwdruppel verdampt, en waarschuwt Arntz dat te lang voor de spiegels blijven staan geen goed plan is. 'Je hand in de weerkaatsende bundel licht steken, al helemaal niet. De weerkaatsing zie je niet en je denkt dat de zon in februari zo laag staat en zo weinig voor ons voelbare warmte op de huid geeft dat het allemaal wel mee zal vallen. Maar het valt niet mee.' Dat is precies waarom de spiegels het zo goed doen als energieleverancier. De warmte van de zon is veel krachtiger dan het licht van de zon. Dat licht is waar de alom gebruikte zonnepanelen het van moeten hebben. Zonnewarmte gebruiken is een lang gekoesterde droom van wetenschappers, maar het lukte niet om toepassingen daarvoor te vinden die klein en goedkoop genoeg zijn om op grote schaal toegepast te kunnen worden. Er staat een zonnespiegelpark in Marokko, maar wie er gaat kijken, snapt meteen waarom het daarbij is gebleven. Een mens lijkt naast de enorme spiegels in de woestijn haast een dwerg. De enorm hoge prijs is voor bijna niemand op te brengen. Mensen die Arntz langer kennen, zijn niet verbaasd dat hij zonnespiegels bedacht die een formaat hebben dat wél bruikbaar is voor vele dagelijkse toepassingen. Toen rond de eeuwwisseling waterstof nog een experimentele hobby leek, was Arntz er al mee bezig, op de basisschool. 'Mijn gedachten dwaalden regelmatig af', herinnert Arntz zich. 'In plaats van naar de leraar te luisteren ging ik dan liever sommen maken over waterstof.' Hij kan zich niet anders herinneren dan dat hij altijd aan energie denkt als hij naar de wereld om zich heen kijkt. 'Energie is waar ik doorlopend op let. Een andere constante is dat ik me altijd afvraag wat ik kan veranderen aan de situatie zoals die is. Je mag me iemand noemen met een zeer sterke veranderingsdrang.'<br><br>In de zomer van 2019 werd hij gegrepen door een idee dat hem niet meer losliet. Het gebeurde op een loeihete dag in hartje zomer in de Amerikaanse stad Houston, waar hij was voor werk.<br><br>'Ik kwam met de taxi aan bij het hotel. Onderweg was de temperatuur in de auto aangenaam dankzij de airco. Ik stapte uit, kreeg een klap in mijn gezicht van de warme vochtige lucht buiten. Nog geen halve minuut erna stond ik weer in een prettig koele ruimte, de lobby van het hotel. Die werd net als de taxi met airconditioning gekoeld. Dat zette me aan het denken. Zoveel energie beschikbaar in de vorm van warmte, die voelbaar aanwezig was maar die niet werd gebruikt om aan de vraag te voldoen, die letterlijk een paar stappen verderop leefde.' De zoektocht die volgde, leidde Arntz langs verschillende ideeën. Eerst dacht hij aan het absorberen van de warmte door gebouwen te bekleden met zwarte matten waarin buizen verstopt zouden zitten, met daar weer in vloeistof die de warmte naar de plek zou brengen waar die nodig was. Maar Arntz begreep al snel waarom dat geen succes zou worden. 'Op die manier zou het maar lukken tot zo'n 90 graden warmte over te brengen naar een andere plek, terwijl er aanzienlijk hogere temperaturen worden gevraagd door de bedrijven die het hardst zitten te wachten op een manier die ze in staat stelt afscheid te nemen van olie en gas. Dat zijn onder meer voedsel- en drankproducenten, textielfabrieken en papiermakers, fabrieken met bakprocessen, of bedrijven die frituren. Die hebben met elkaar gemeen dat ze voor hun industriële processen warmte van ruim boven de 100 graden nodig hebben.' Zwart en absorberend verdween van de ontwerptafel, glimmend en weerkaatsend kwam ervoor in de plaats. Zo kwam Arntz stap voor stap toch waar hij wilde zijn. Het eindresultaat: kromgebogen spiegels met daarboven een grote glazen buis met olieachtige vloeistof. Zonlicht dat op de spiegel valt, wordt weerkaatst en straalt gebundeld, op de vloeistof in de buis. Door de bundeling van het licht is de straal zo krachtig dat de substantie in de buis kan opwarmen tot 300 graden Celsius. Daar kunnen industriële bedrijven iets mee. Voor wie het duizelt, is er ook een uitleg die wat simpeler is en die velen in hun kindertijd zelf hebben toegepast: een vergrootglas dat je in de zon boven een stuk krantenpapier, een stapeltje dorre bladeren of een stuk textiel houdt, het vergrootglas goed stil houden en er zonlicht op laten vallen. Na een halve minuut wordt de gebundelde zonnewarmte zichtbaar in de vorm van een zwart stipje en weer wat later is er een vuurtje. Vandaag kan Arntz eindelijk aan de wereld laten zien wat al jaren in zijn hoofd zat. Zijn zonnespiegels staan naast het pand van Smileat, een producent van biologische babyvoeding. Het bedrijf werd in 2015 opgericht door twee jonge Spaanse ondernemers die voor pasgeborenen voedsel op de markt brengen met ingrediënten die vrij zijn van chemicaliën, meststoffen en hormonen. Smileat wint in Spanje snel marktaandeel. Het bedrijf kan garanderen dat de voeding biologisch is en heeft ook de verpakkingsmaterialen in de hand. Maar de energie die het gebruikt, dat is een ander verhaal. De potjes babyvoeding moeten door een pasteuriseerproces, en daarvoor stond bij Smileat de hele dag een dieselmotor te draaien. De muren van het bedrijfspand zitten vol zwarte roet van de neergeslagen dieselrook. 'Een echte oplossing bestond niet voor bedrijven zoals de onze', vertelt een van de twee oprichters, Javier Quintana. 'We gebruiken te veel energie om met zonnepanelen in onze energiebehoefte te kunnen voorzien. Het was echt wachten op een doorbraak.' Arntz zocht ook een doorbraak, namelijk een eerste klant die het met hem aandurfde. Hij had het zichzelf ook niet makkelijk gemaakt. Met zijn kantoor in Nederland vol Nederlandse werknemers besloot hij dat Spanje de eerste markt moest worden waar zijn zonnespiegels grootschalig gebruikt zouden gaan worden. Het klinkt allemaal heel logisch als Arntz het opsomt. 'Spanje heeft van heel Europa de meeste uren zon per jaar, er is veel lege ruimte en Spanje heeft een veel minder ontwikkeld gasnetwerk, waardoor we er niet hoeven te concurreren met goedkoop aardgas. Er waren veel geïnteresseerden, maar het gaat om iets totaal nieuws, een flinke investering in geld en ruimte, die ook nog het vitale proces van je bedrijf kan stilleggen. Dat met een tekening onder je arm verkopen is lastig. De eerste zijn met zoiets nieuws laten velen toch graag aan de buurman over.'<br><br>Mond-tot-mondreclame<br><br>Een eerste klant bleek cruciaal. Inmiddels is er een tweede contract, met een ander bedrijf in het zuiden van Spanje. Dat maakt chips van aardappelen. Een Nederlands zuivelbedrijf wil de zonnespiegels. Er is sterke belangstelling van een bierbrouwer. En er zijn gesprekken met nog een reeks andere ondernemingen.<br><br>Op de Avenue van het Idee in Jerez de la Frontera begint mond-tot-mondreclame zijn werk te doen. 'Daar verderop', wijst Arntz, 'maken ze chocolade. Die hebben zich al gemeld. Er zijn ook andere buren langs geweest.' Dan valt zijn oog op een rookpluim die opstijgt uit de schoorsteen van een ander fabriekspand. 'Duidelijk dieselrook', weet Arntz. 'Dat is m'n volgende doel. Alle dieselrookpluimen moeten hier weg.'<br><br>'In plaats van naar de leraar te luisteren ging ik altijd liever sommen maken over waterstof'<br><br>Richard Hogenkamp is correspondent in Madrid voor Het Financieele Dagblad.<br><br>",
2025-02-22,Zaterdag 22 Feb 2025,Staat van de luxemarkt,"luxesector houdt voorsprong (groei per jaar, in %)<br><br>Wereldeconomie<br><br>Luxesector<br><br>leer en juwelen snelste groeiers (jaarlijkse groei, in %)<br><br>8<br><br>Lederwaren<br><br>groei door prijsstijging (in %)<br><br>Hogere prijzen<br><br>2008-2010<br><br>Hogere volumes<br><br>0<br><br>8<br><br>2<br><br>Juwelen<br><br>2<br><br>groei per categorie (jaarlijkse groei 2025-2027)<br><br>Lederwaren<br><br>4<br><br>Juwelen<br><br>Horloges<br><br>Luxekleding<br><br>6<br><br>8<br><br>8<br><br>Schoonheidsproducten<br><br>6<br><br>10<br><br>2010-2015<br><br>0<br><br>0<br><br>2<br><br>4<br><br>Wellness<br><br>6<br><br>4<br><br>1<br><br>6<br><br>8<br><br>6<br><br>2<br><br>10<br><br>2015-2019<br><br>0<br><br>3<br><br>2<br><br>3<br><br>De omzet in de luxesector groeide tussen 2019 en 2023 gemiddeld met 5% per jaar, 2 procentpunt boven de groei van het wereldwijde bbp. Deze stijging is te danken aan onder meer prijsverhogingen en een sterke Chinese afzetmarkt. Het zwaartepunt van de luxemarkt komt meer te liggen bij grote concerns als Kering en LVMH.<br><br>3<br><br>4<br><br>4<br><br>6<br><br>2-4%<br><br>2-4%<br><br>8<br><br>Door Ruud Deijkers<br><br>10<br><br>5<br><br>2019-2023<br><br>0<br><br>4-6%<br><br>4-6%<br><br>6<br><br>2<br><br>3<br><br>4<br><br>5<br><br>6<br><br>De grootste omzetgroei wordt ook voor 2025-2027 verwacht in lederwaren en juwelen. Verkoop van luxeproducten staat wel onder druk door de opkomende tweedehandsmarkt.<br><br>8<br><br>10<br><br>groeimotor china (jaarlijkse groei, in %)<br><br>HOGE VERWACHTINGEN VAN VERENIGDE STATEN<br><br>Verenigde Staten<br><br>China<br><br>Europa<br><br>Rest van de wereld<br><br>0<br><br>1<br><br>2<br><br>China<br><br>3<br><br>Verenigde Staten<br><br>Europa<br><br>4<br><br>Zuid-Korea<br><br>2-4%<br><br>Japan<br><br>18<br><br>Verenigde Arabische Emiraten<br><br>3-5%<br><br>5<br><br>Rest van de wereld<br><br>6<br><br>4-6%<br><br>2<br><br>6<br><br>8<br><br>4<br><br>groei lvmh<br><br>Luxeconglomeraat LVMH zag de omzet in 2024 met 1% stijgen ten opzichte van een jaar eerder. Een teleurstellend resultaat. Richemont, bekend van horlogemakers zoals A. Lange & Söhne en juwelenhuis Cartier, meldde eerder een sterkere groei van 10% in het vierde kwartaal ten opzichte van dezelfde periode in 2023.<br><br>3<br><br>Voor de periode 2025-2027 wordt in de VS een jaarlijkse omzetgroei van 4% tot 6% verwacht, door onder meer toename van het aantal vermogende Amerikanen, stijgende koopkracht en afgenomen onzekerheid na de afgelopen verkiezingen. Het consumentenvertrouwen in China is laag, maar de luxesector zal zich naar verwachting herpakken door onder meer overheidsmaatregelen.<br><br>4<br><br>grote speleRs in de lift (jaarlijkse groei, in %)<br><br>Megaconcerns<br><br>Gehele luxesector<br><br>",
2025-02-22,Zaterdag 22 Feb 2025,"Trump dumpt Europa, maar beleggers voelen lentekriebels voor de regio","Wie zich de laatste tijd druk heeft gemaakt over de strapatsen van Donald Trump en zijn gevolg, onmachtig confererende Europese regeringsleiders of de brandhaarden in het Midden-Oosten, zal het wellicht ontgaan zijn, maar de Europese aandelenhandel is plotseling terug van weggeweest. Sterker, ze breekt record op record.<br><br>Zo wist de pan-Europese Stoxx 600-index sinds 25 januari al twaalf keer zijn alltime high aan te scherpen. En afgelopen week bereikten de Amsterdamse AEX en de DAX in Frankfurt niveaus die ze nooit eerder hadden gezien, terwijl de meeste andere belangrijke beursbarometers in de regio daar inmiddels tegen aanschurken. Gemiddeld genomen doen Europese aandelen het sinds de inauguratie van Trump twee keer zo goed als Amerikaanse. Wie had dat gedacht? Europa was toch dat continent dat hopeloos achterblijft, terwijl de VS en China demarreren? Het continent dat volgens Mario Draghi een 'langzame doodsstrijd' te wachten staat als het zichzelf niet bij zijn lurven pakt? 'De lijst met problemen voor de Europese economieën is inderdaad lang en er lijken elke dag wel weer nieuwe items aan toegevoegd te worden', stelde portfoliomanager Mathias Büeler van Robeco begin vorige maand in een rapport over Europese aandelen. Niettemin gaf hij zijn outlook de titel Het is altijd het donkerst vlak voor de dageraad. Er zijn, zo benadrukte Büeler, verschillende potentiële katalysatoren die Europese aandelen een boost kunnen geven: het verminderen van politieke onrust, een staakt-het-vuren in Oekraïne, een herstel in China, ondersteunend monetair beleid van de Europese Centrale Bank en stijgende consumentenbestedingen. Het zijn katalysatoren die inmiddels door tal van analisten worden genoemd, naast het vooruitzicht van begrotingsstimuli na de Duitse verkiezingen, een voorlopig op heffingengebied toch terughoudende Trump en optimisme over de groei van de bedrijfswinsten. Voor wat dat laatste betreft, stelt het huidige cijferseizoen voorlopig in elk geval niet teleur. Een meerderheid van de bedrijven in Europa weet de verwachtingen te verslaan en daarbij valt op dat ze hun aandeelhouders vaak royaal belonen met dividenden en aandeleninkoopprogramma's. Topman Larry Fink van 's werelds grootste belegger, BlackRock, had het dus goed gezien toen hij eind januari op het World Economic Forum stelde dat het pessimisme over Europa te groot was geworden. 'Ik geloof dat de tijd is aangebroken om er weer in te investeren.' Fink staat daarin zeker niet meer alleen. Vorige week boekten Europese aandelenfondsen hun grootste instroom sinds de vierde week van 2023, zo liet dataverzamelaar EPFR weten. En uit de Global Fund Manager Survey, een maandelijkse peiling onder grote vermogensbeheerders door Bank of America, bleek deze week dat driekwart van de ruim tweehonderd geënquêteerden (samen goed voor bijna 500 miljard aan beheerd vermogen) op een verdere stijging van Europese aandelenkoersen rekent. Eén op de zeven zet in op koerswinsten van 10% of meer. Een meerderheid van de beleggers zei daarbij te verwachten dat Europa dit jaar wereldwijd de best presterende aandelenmarkt zal zijn, met een netto 12% die zegt dat ze 'overwogen' zijn in Europese aandelen, terwijl in december nog een netto 25% zei dat ze 'onderwogen' waren. In dat licht is het niet vreemd dat Bank of America zijn rapport Falling in love with Europe noemde.  In een toelichting op de peiling merkt Andreas Bruckner van BofA op dat er nu duidelijk sprake is van een rotatie uit de VS naar Europa. Daarin speelt vooral de lage gemiddelde waardering voor Europese aandelen een rol. Een gemiddeld Stoxx 600-fonds wordt dezer dagen verhandeld tegen 15,4 keer de winst, terwijl de multiple voor een fonds in de Amerikaanse S&P 500 maar liefst 25,1 is. De korting voor Europese bedrijven is daarmee opgelopen tot 39%, al is het langjarige gemiddelde maar 16%. 'Er is dus een gapend gat ontstaan ten opzichte van de Amerikaanse 'peers', zegt portfoliomanager Mandana Hormozi van Franklin Templeton. 'Deze discount kan door beleggers niet langer worden genegeerd.' Büeler van Robeco verklaart die extreme zwakte vanuit de geringe economische groei in Europa, in combinatie met neerwaartse winstherzieningen in de afgelopen twee jaar. De kanttekening die hij hierbij plaatst, is dat veel van de grote beursgenoteerde Europese bedrijven helemaal niet afhankelijk zijn van Europa. Ze hebben immers vaak een mondiale inkomstenbasis.  'Laten we ook niet vergeten dat Europa een aantal geweldige wereldwijde kampioenen heeft, met zeer aantrekkelijke industrieën', zegt Büeler. 'Bedrijven als ASML, L'Oréal, LVMH, Roche, Novo Nordisk en Nestlé vertonen bijvoorbeeld geen tekenen van uitbundige waardering in tegenstelling tot Amerikaanse kwaliteitsaandelen.' Overigens weerspiegelt de beurs altijd de economische situatie over een half jaar, claimen handelaren graag. Als dat nog altijd opgaat, kunnen we uitkijken naar een versnelling van de groei.<br><br>Europese aandelen doen het gemiddeld twee keer zo goed als Amerikaanse na inauguratie Trump<br><br>'Europa heeft kampioenen als ASML en LVMH en ook een mondiale inkomstenbasis'<br><br>Marcel de Boer is redacteur financiële markten van het FD.<br><br>",
2025-02-22,Zaterdag 22 Feb 2025,Variete | Tijd voor roze | Mijn creativiteit kwam voort uit verveling. Mijn familie had er vertrouwen in dat ik zou doorbreken | Houthaklook | Accessoire | Het oog eet ook mee,"Draag je favoriete boek<br><br>Stijltrends voor aankomende lente en zomer<br><br>4.<br><br>LinksOp de catwalk: Philosophy; 1. Eau de parfum, Paradoxe Virtual Flower, Prada; 2. Lipstick, Dries Van Noten; 3. Montuur, Tom Ford; 4. Leren tas, JW Anderson; 5. Kasjmieren jas, Joseph; 6. Top, Alaïa; 7. Roségouden ring, Repossi; 8. Bandplooibroek, Nina Ricci; 9. Sandaal Rosalie, Christian Louboutin.<br><br>3.<br><br>6.<br><br>2.<br><br>9.<br><br>7.<br><br>1.<br><br>5.<br><br>Zacht en vriendelijk<br><br>'De zachte krachten zullen zeker winnen in 't eind', dichtte Henriëtte Roland Holst al. Een mens mag altijd hopen. Misschien helpt het als we ons tooien in zachte poedertinten.<br><br>8.<br><br>RechtsOp de catwalk: Emporio Armani; 1. Garmentbag, Felisi; 2. Jasje, Zegna; 3. 'Love Letters of Great Men', samengesteld door Beacon Hill; 4. Montuur, Barton Perreira; 5. Eau de parfum A Fire Within, Strangelove; 6. Zijden shirt, Dries Van Noten; 7. Suède shopper, Giorgio Armani; 8. Leren schoen Shanghai, Church's.<br><br>2.<br><br>5.<br><br>1.<br><br>8.<br><br>3.<br><br>4.<br><br>7.<br><br>6.<br><br>foto's: anp, Productie: Im Fong Liu<br><br>De kleur roze is ineens overal in de horlogewereld. Het Britse Bremont heeft de stoere Terra Nova in 38 millimeter met een roze wijzerplaat. Oris gaat iets verder en werkt samen met een van de bekendste ambassadeurs van de kleur roze: Miss Piggy. De ProPilot X, 34 millimeter, heeft een knalroze wijzerplaat, 12 uur wordt gemarkeerd met een diamant en Miss Piggy spiekt af en toe door een raampje in het achterdeksel.<br><br>Maar de nieuwe Blancpain x Swatch Bioceramic Scuba Fifty Fathoms Pink Ocean overtreft dat allemaal: alle onderdelen van het duikhorloge zijn roze. Het horloge voor wie een beetje roze niet genoeg is. - Daan de Groot<br><br>Ontwerper Simon Porte Jacquemus (1990) vertelt in GQ over zijn jeugd en Gwyneth Paltrow, die naar zijn show kwam.<br><br>5.<br><br>2.<br><br>4.<br><br>1. Jeremy Allen White als The Boss; 2. Shirt, Rails; 3. Ringen, Wouters & Hendrix; 4. Bikini, Samsoe & Samsoe; 5. Beyoncé; 6. Tas, Longchamp; 7. Taylor Swift. <br><br>6.<br><br>3.<br><br>7.<br><br>1.<br><br>Voor liefhebbers van muziekstijl Americana is de ruit het toppunt. Misschien dat we 'm daarom zoveel zien nu Beyoncé country is gegaan met haar album Cowboy Carter,en ook Taylor Swift in haar plaid era zit. Titelrolspeler Timothée Chalamet verscheen in ruitjeshemd op de première van A Complete Unknown, over het leven van Bob Dylan, en Jeremy Allen White draagt hem nu hij Bruce Springsteen speelt, dat andere grote idool.<br><br>Het ruitje is er in alle prijsklassen, tot Bottega Veneta en Balenciaga aan toe, en doet niet aan seksediscriminatie: zie de uniseks houthakkershemden voor Uniqlo. Het ruitjeshemd is al vijftien jaar het USP van het Californische merk Rails. Oprichter Jeff Abrams liet zich destijds inspireren door de stof die hij bij een fabrikant zag, maar wilde een volwassener look. Hij ontwikkelde een zachte Tencel en sneed het wat vrouwelijker. In 2015 droeg Gisele Bündchen zijn shirt tijdens de Superbowl, de beste on-betaalde reclame die een merk zich kan wensen.<br><br>- Ilonka Leenheer<br><br>Eerder schreven we hier dat het boek hét modeaccessoire is om mee gezien te worden. Wordt dat toch te veel gesjouw, dan kun je nog steeds een boek dragen: op je jas gespeld. Illustrator Judy Kaufmann maakte een collectie boekenpins, zodat je met je literaire held of favoriete roman kunt rondlopen, zoals Joan Didion, Truman Capote, 1984 of Dune. We zagen ze al bij Athenaeum Boekhandel in Amsterdam. - Ilonka Leenheer<br><br>Hotels en restaurants die zich willen onderscheiden, besteden aandacht aan mode. Zo ontwerpt het label Martan kleding van gebruikt tafel- en bedlinnen voor de duurzame keten Conscious Hotels, en toont Hotel Arena in Amsterdam tot eind februari werk van jonge modeontwerpers.<br><br>Voor het bedienend personeel van Brut172, een tweesterrenrestaurant in het Limburgse Reijmerstok, ontwierp de Duitse Stefan Brandt kleding. Het restaurant van chef Hans van Wolde werd onlangs door het culinaire magazine Lekker500 gekozen als beste restaurant van Nederland. Brut172 heeft een Scandinavisch design en de lounge op de begane grond biedt een prachtige doorkijk omhoog naar het restaurant op de eerste verdieping. Een menu bestaat uit negen gangen, met veel lokale producten, zoals forel uit Voeren en Limburgs varken. Liever iets simpeler? Eind volgend jaar opent Van Wolde een bistro en hotel naast Brut172.<br><br>- Iris Kranenburg<br><br>4.<br><br>6.<br><br>5.<br><br>LinksOp de catwalk: Zomer Paris; 1. Eau de parfum Just a Rose, Floraïku; 2. Oranje jurk met applicatie, Safiyaa; 3. Bril, Max Mara; 4. 18kt roségouden ring Frivole, Van Cleef & Arpels; 5. Jas in pasteltinten, Stine Goya; 6. Geel-roze plooirok, Miu Miu; 7. Zijden broek met lelies, Alexander McQueen; 8. Katoenen shopper, Dries Van Noten; 9. Pump, Loewe.<br><br>3.<br><br>8.<br><br>2.<br><br>7.<br><br>1.<br><br>9.<br><br>in volle bloei<br><br>Niet van die bemeten bloemetjes. Nee, de bloemenprints van nu staan vol in bloei. Niet voor muurbloempjes, wel voor liefhebbers van een exotische look.<br><br>1.<br><br>RechtsOp de catwalk: Dries Van Noten; 1. Rugzak, Marimekko; 2. Trans-parante parka, Boris Bidjan Saberi; 3. Eau de parfum Ylang 49, Le Labo; 4. Sokken, Bonne Maison; 5. Shirt met papavers, Wales Bonner; 6. Sjaal Lucia, Frescobol Carioca; 7. Short met applicaties, Moncler Genius x JW Anderson; 8. Zonnebril Flight.006, Dita; 9. Boek 'Kyoto Serenity', Assouline.<br><br>6.<br><br>3.<br><br>9.<br><br>4.<br><br>2.<br><br>8.<br><br>foto's: anp, Productie: Im Fong Liu<br><br>",
2025-02-22,Zaterdag 22 Feb 2025,Verkoopadressen,Shopping p. 37 en 40 Alaïa via mytheresa.com Alexander McQueenalexandermcqueen.comAssouline assouline.com Barton Perreira bartonperreira.comBecon Hill via waterstones.com Bonne Maisonbonnemaison.feBoris Bidjan Saberi borisbidjansaberi.comChurch's church-footwear.comDita dita.com Dries Van Noten driesvannoten.com Fay fay.com Felisi via pauw.com Floraïku via skins.nl Frescobol Carioca frescobolcarioca.com Giorgio Armani armani.com IWC Schaffhausen iwc.comJosephjoseph-fashion.comJW Anderson jwanderson.com Le Labovia skins.nl Loewe loewe.com Maison Crivelli via skins.nl Malone Souliers malonesouliers.com Marc Cain marc-cain.com Marimekko marimekko.com Max Mara nl.maxmara.com Miu Miu miumiu.comMoncler Genius x JW Anderson moncler.com Nina Ricci ninaricci.com Parmigiani Fleurier parmigiani.com Prada prada.com Repossi repossi.com Safiyaa safiyaa.com Stine Goya stinegoya.com Strangelove via skins.nl Tiffany & Co. nl.tiffany.com Valentino Garavani valentino.com Van Cleef & Arpels cleefarpels.com Victoria Beckham via harrods.com Modeseriep. 46 T/M 53 AGL agl.com Bernadette Antwerp bernadetteantwerp.comC'est Jeannecestjeanne.comChanel chanel.com Claes Iversen claesiversen.com Demure Amsterdam demureamsterdam.comDior dior.comLouis Vuitton louisvuitton.com Monsieur Gris monsieurgris.com Natan Couture natan.be Ole Lynggaard olelynggaard.com Ronald van der Kemp ronaldvanderkemp.com Sportmax sportmax.com Wouters & Hendrix wouters-hendrix.com Zimmermann zimmermann.com<br><br><br><br>,
2025-02-22,Zaterdag 22 Feb 2025,Vervlochten verhalen,"En verder<br><br>Als kind was fotograaf Ringel Goslinga gefascineerd door objecten die zijn opa uit Nederlands-Indië had meegebracht. Nu is hij zelf naar Indonesië gegaan, om meer over het verleden van zijn familie te leren.<br><br>Een portret van de geliefde en omstreden kunstenaar Anselm Kiefer. Ook: Els Quaegebeur vertelt hoe het is om als vrijwilliger te werken in een hospice. En hoe moderne auto's steeds slimmer maar ook irritanter worden. 'Mensen moeten zelf opletten.'<br><br>persoonlijk@fd.nl fd.nl/persoonlijk fdpersoonlijk<br><br>",
2025-02-22,Zaterdag 22 Feb 2025,"Wat hier maar niet lukt, doen ze daar gewoon: het geheim van het Deense landbouwakkoord","Gemeenschappelijk doel<br><br>Nu de rechter de staat opdraagt het stikstofprobleem op te lossen, moet er toch een landbouwakkoord komen. In Denemarken lukte dat eind 2024 goed. Wat kunnen we daarvan leren?<br><br>Denemarken lijkt best veel op Nederland en de Deense landbouw ook: intensieve veehouderij (veel varkens), veel zuivel en veel export. Stikstof en waterkwaliteit zijn ook daar grote problemen. Landbouwexperts zullen vast ook veel verschillen zien. Het is mij echter vooral om de psychologische dimensie te doen. Hoe kregen ze daar de hakken uit het zand, in plaats van dieper erin?<br><br>In een goed stuk van Trouw over het Deense akkoord is het eerste begrip dat opvalt 'tripartite samenwerking'. Het akkoord is het resultaat van een intensieve samenwerking tussen drie partijen: agrarisch bedrijfsleven, overheid en ngo's (natuurorganisaties en kennisinstituten). Samen aan iets werken geeft al direct een heel andere vibe dan met elkaar onderhandelen. Dat laatste is vaak vooral hameren op het eigen belang, en dan na afloop verklaren dat het 'constructieve gesprekken' waren. Tripartite samenwerking, dus, kan dat ook in Nederland? Kijk naar technologieregio Brainport Eindhoven. Daar is de intensieve samenwerking van gemeente, bedrijfsleven en universiteit al jaren een groot succes. Gevraagd naar het geheim zei Robert-Jan Smits van de TU Eindhoven in een BNR-podcast: 'Je moet elkaar iets gunnen.' Mijn afdronk was dat je elkaars problemen moet willen oplossen. Het lijkt erop dat dat in Denemarken het geval is.<br><br>Empathie en respect zijn cruciaal. Sommige Nederlandse politici verklaarden direct de oorlog met de stellingname 'Halvering van de landbouw is de enige weg'. Als je zo begint tegen mensen die bestaan van de landbouw en hun hele ziel en zaligheid daar al generaties in leggen, wat denk je dan dat je krijgt? Zo zet je jezelf op achterstand en geef je tegenstanders van een akkoord een droomstart. Als ze dan de vlaggen omkeren en met hun trekkers de snelweg opgaan, krijgen ze alle sympathie.<br><br>Een centraal begrip bij de Denen was toekomstperspectief: een essentieel woord als je wilt dat boeren aan tafel zitten en actief meewerken. Een voorbeeld van perspectief bieden is differentiatie. Dus niet één richtlijn voor het hele land, maar enerzijds kwetsbare natuurgebieden waar niet meer geboerd kan worden en anderzijds gebieden waar minder strenge voorwaarden gelden en intensiever geboerd kan worden. 'Het doel is een goed op de toekomst toegeruste landbouw die niet vervuilt', zegt de verantwoordelijke Deense minister. Met dat doel konden alle partijen het eens zijn. Kijk, zo start je veel beter. We willen allemaal hetzelfde. Hoe gaan we dat bereiken? Een duidelijk verschil met Nederland is de schaalgrootte. In Denemarken zijn boerenbedrijven grootschaliger en professioneler. In Nederland hebben we veel kleinere bedrijven, vaak familiebedrijven. Vanuit de groene hoek in Nederland wordt schaalvergroting verketterd en het kleine boeren omarmd. Volgens de milieu­beweging zouden er zelfs nog veel méér kleine boeren moeten zijn, die natuurinclusief boeren op een stukje eigen grond. Een romantische gedachte, maar het was juist een boer die mij een harde waarheid leerde: niet elke boer is automatisch ook een goede ondernemer. Grotere boerenbedrijven zijn professionelere gesprekspartners, waarmee makkelijker gesproken kan worden over investeringen voor de toekomst. Zou schaalvergroting misschien ook beter zijn voor Nederland?<br><br>Deens polderen<br><br>Tussen de regels bespeur ik nog een ander geheim van het Deense succes: oplossingsgerichtheid en gemeenschapszin. In NRC zegt een Nederlandse boerin die naar Denemarken is geëmigreerd: 'We zijn boeren, maar ook burgers van dit land. Ook wíj willen schone fjorden en een leefbaar land.' Het lijkt alsof men daar minder geneigd is tot wij-zijdenken. En meer gewend om samen met andersdenkenden naar een praktische oplossing te werken. Het doet denken aan het 'polderen', dat nota bene in Nederland is uitgevonden. Decennialang wisten we hier alle problemen in goed overleg op te lossen, ondanks de grote verschillen in de verzuilde samenleving die we toen hadden.<br><br>Is er een Deens wondermiddel? Natuurlijk niet. Maar sommige zaken helpen duidelijk wel. Empathie en respect. Toekomstperspectief bieden. Een gezamenlijk doel waar alle partijen achter staan. Samenwerken. Oplossingsgerichtheid en gemeenschapszin. Dat moet hier toch ook kunnen? <br><br>Oplossingsgericht zijn en gevoel voor gemeenschapszin. Dat moet hier toch ook kunnen?<br><br>Daan Remarque is psycholoog en communicatiestrateeg.<br><br>",
2025-02-22,Zaterdag 22 Feb 2025,Wat rijkdom doet met politiek: duiken in het brein van Elon Musk,"The Economics Show<br><br>Hoe werd de rijkste man ter wereld wie hij is? Een podcastserie uit 2023 over Elon Musk is in het licht van de huidige politieke ontwikkelingen in de VS juist weer interessant.<br><br>Elon Musk komt de laatste tijd vooral in het nieuws als roerganger van Doge, het Amerikaanse 'ministerie van overheidsefficiëntie'. Maar hij is natuurlijk ook de rijkste mens op aarde, door zijn vele bedrijven, zoals X, Tesla en SpaceX. Er zijn al vele artikelen, boeken en ook podcasts aan hem gewijd. Voor de Nederlandstalige luisteraar is er Wie is Musk?, van VBK AudioLab en uitgeverij Atlas Contact. <br><br>Deze podcast is het derde van vier seizoenen van dezelfde makers, waarin telkens één bekend persoon onder de loep wordt genomen. Andere seizoenen gaan over de Russische president Poetin, popster Taylor Swift en onze voormalig premier Mark Rutte, een podcast die het FD eerder recenseerde.  In de podcastserie probeert host Simon Dikker Hupkes vragen te beantwoorden als: hoe is Musk de rijkste man op aarde geworden? Wie waren zijn voorbeelden? En is het wel zo verstandig om één mens zoveel genialiteit toe te dichten? Hij spreekt vijf experts over Musk, één per aflevering: auteur Hans van der Loo, wetenschapsjournalist Thijs Roes, moraalfilosoof Dick Timmer, technologie­redacteur Eva Hofman en journalist Hans Busstra. De podcast is verschenen in het najaar van 2023, ver voordat Musk zich ging bemoeien met de Amerikaanse federale overheid. Je zou zeggen: is dat geen ouwe koek? Maar het is juist in het licht van de huidige politieke ontwikkelingen in de Verenigde Staten en de rest van de wereld, en nu Elon Musk zo veel in het nieuws is, interessant om opnieuw deze podcastserie te beluisteren. De meeste afleveringen zijn relatief tijdloos, doordat ze zich richten op Musk als persoon. Zo begint de serie met een aflevering over zijn kindertijd.  De derde aflevering focust zich op Elon Musk, de miljardair. De gast is filosoof Dick Timmer, die zich bezighoudt met de rechtvaardigheid van rijkdom en welvaart. Net als de andere afleveringen heeft deze de vorm van een tweegesprek tussen de presentator en de expert, waar niet ontzettend veel in lijkt te zijn geknipt. In die zin lijkt het op een lang radio-interview.  Een van de thema's die in deze aflevering worden behandeld, is de invloed die je met je rijkdom kunt hebben op de politiek. In 2023 bemoeide Musk zich nog een stuk minder met de Amerikaanse politiek dan momenteel. Hij gaf toen donaties aan zowel de Republikeinen als de Democraten. De analyse is dat hij ervoor wilde zorgen dat wie er ook aan de macht kwam, zijn telefoontjes zou beantwoorden. Iets waar hij zich inmiddels geen zorgen meer over hoeft te maken.  Als je de laatste ontwikkelingen rond Musk wilt volgen, moet je niet bij deze podcast zijn. Maar als je met wat meer afstand wilt kijken naar het fenomeen Elon Musk, dan is Wie is Musk? juist met terugwerkende kracht interessant .<br><br>De klad in de groei De productiviteitsgroei vertoont sinds de jaren zestig een dalende tendens en ook de levensverwachting neemt weer af. Althans: in de zogenaamde ontwikkelde wereld. Toch wordt elk jaar weer meer geïnvesteerd in R&D. John Burn-Murdoch, chief data reporter van de FT, vraagt zich af of de mens te risicomijdend is geworden. Of is gewoon al het laaghangend weten­schappelijk fruit al geplukt?<br><br>Scientias<br><br>Cursus langs elkaar heen praten voor stikstofdesko's In een kleine drie kwartier bespreken wetenschaps­jour­nalist Diederik Jekel en hoofdredacteur Krijn Soe­te­man van de weten­schaps­website Scientias (populair)-weten­schap­pe­lij­ke nieuwtjes. Zoals dit over stikstof: een deepdive in de recente Raad van State-uitspraak in de zaak waarin Greenpeace zich afvraagt of de staat genoeg doet om de stik­stof­uit­stoot aan banden te leggen.<br><br>The Lonely Office<br><br>Het lange pad van postkamer naar boardroom De nieuwe ceo van Nike begon in 1988 als sta­gi­air en werkte zich in 32 jaar naar de top van het bedrijf. Tegen­woor­dig heb je Linked­In om dit soort succes­verha­len te delen. Maar de grote vraag is: is dit pad 'van post­kamer naar boardroom' tegen­woor­dig nog wel te bewandelen? Zelfs om stagiair te worden moet je tegenwoordig op veel plekken al uitgebreid je sporen hebben verdiend.<br><br>De duistere kant van de mens<br><br>Waarom is oorlog stiekem best populair? Oorlogsverslaggever Hans Jaap Melissen en hoogleraar Evolutionaire Psychologie Mark van Vugt bespreken het effect van geweld op verbroedering, en de aantrekkingskracht ervan op anderen. Welke diepere menselijke emoties en drijfveren liggen ten grondslag aan oorlog? Wil je dat met alle geweld weten, luister dan naar De duistere kant van de mens.<br><br>Paulien Sewuster is podcastpresentator van het FD.<br><br>",
2025-02-22,Zaterdag 22 Feb 2025,mode in het museum,"Niet zo toegankelijk<br><br>De dialoog tussen mode, kunst en musea is levendig. Ontwerpers laten zich door oude werken inspireren. Musea brengen de creaties graag in beeld. In Parijs alleen al zijn er vijf exposities. We belichten de twee opvallendste.<br><br>Door Michou Basu<br><br>De keurige zalen van Carrousel du Louvre, pal onder het Parijse museum, waren in de jaren negentig en nul de plek waar modehuizen als Valentino en Chanel hun shows gaven. In het aanpalende, maar onafhankelijk van het Louvre opererende Musée des Arts Décoratifs hielden modehuizen als Viktor & Rolf, Schiaparelli, Dries Van Noten en Iris van Herpen solo-exposities. Maar een eigen mode-expositie organiseerde het Louvre in zijn 232-jarig bestaan nog nooit. Tot nu.<br><br>Voor 'Louvre Couture' hebben 45 modehuizen en ontwerpers - Cristóbal Balenciaga, Jean Paul Gaultier, Loewe, Gucci en Viktor & Rolf, om er een paar te noemen - honderd ensembles en accessoires uitgeleend, daterend uit de periode 1960-2025. De tentoonstelling bestrijkt vier periodes: de Byzantijnse periode en de middeleeuwen, de renaissance, de 17de en 18de eeuw, en de 19de eeuw. De ontwerpen staan niet chronologisch opgesteld, en ook niet tussen de beroemde schilderijen, maar zijn verdeeld over de 90.000 vierkante meter van de Richelieuvleugel, die onderdak biedt aan de afdeling decoratieve kunst van het Louvre.<br><br>De eerste creatie, bij de entree van 'Louvre Couture', is een zwart-witte jurk van Christian Dior uit 1949, met als naam Musée du Louvre. Het bewijst dat mode al langer flirt met kunst. Sommige stijlkamers bieden plek aan slechts één stuk, andere tonen er meer. 'Ik wilde niet dat de collectieobjecten secundair zouden zijn', legde Olivier Gabet, curator van de expositie en hoofd van de afdeling decoratieve kunst van het museum, uit in The New York Times. 'Ik wilde dat er context zou zijn, een gesprek, en dat bezoekers op een andere manier naar de vaste collectie konden kijken. Onze collectie is niet heel toegankelijk.'<br><br>Daarmee raakt Gabet een teer punt. Om meer mensen naar zijn vleugel te trekken moest hij het aantrekkelijker maken. 'Mode is een brug voor ons.' Niet dat het Louvre, met 8,7 miljoen bezoekers in 2024, mode nodig heeft om de bezoekersaantallen te vergroten. Integendeel: om wat lucht in de populaire zalen te creëren zijn de dagelijkse aantallen beperkt tot 30.000. Daarvan komt 66 procent primair om de Mona Lisa te zien. Door de minder bezochte afdeling van het Louvre op te luisteren met mode, wordt die naast aantrekkelijk ook actueel. En door parallellen te trekken tussen hedendaagse kleren en accessoires en historische stukken uit de collectie ontstaat er nieuwe context. Zo oogt een dressoir uit de 18de eeuw, dat naast een jasje van Chanel uit de couturecollectie van 2019 staat, plots modern. Alsof de twee pas onlangs voor elkaar zijn gemaakt. Ook treffend: in de gereconstrueerde slaapkamer van Lodewijk XVIII staat in het midden een creatie van Versace. De ornamenten en lijsten van het hemelbed weerspiegelen het zwart-gele paisleymotief van de jas en de bijpassende hoofddoek. Maar een van de mooiste zalen is de 12 meter hoge kamer van keizer Napoleon III. De overdaad van blinkende kroonluchters, fresco's, goudkleurig stucwerk, wandtapijten en vazen met bloemen beneemt je de adem. Hier wil je blijven. Een dik koord weerhoudt je ervan om je op de roodfluwelen stoelen neer te vlijen naast ontwerpen van Iris van Herpen, ­Jacquemus en Jean Paul Gaultier.<br><br>Spoorzoekertje<br><br>Is de expositie in het Louvre een soort spoorzoekertje naar wat waar staat - neem een plattegrond mee, zodat je niks overslaat -, in het Grand Palais word je om de oren geslagen met glitter en glamour. 'Du Coeur à la Main' - van het hart tot de hand - is de reizende expositie (Milaan had vorig jaar de primeur) van het Italiaanse duo Dolce & Gabbana. Zo'n tweehonderd creaties, juwelen en video-installaties worden er op meeslepende wijze getoond. Dat meeslepende betreft vooral de hoeveelheid en de combinatie van couturecreaties met veren, kralen en borduursels met forse juwelen, schilderijen, gouden lijsten, spiegels, beelden, fresco's en accessoires. Je komt ogen tekort door de hoge concentratie bling. Nu staat het huis sowieso niet synoniem voor minimalistisch. In elk ontwerp gebeurt veel, in de Alta Moda, de haute­couturecollectie, en in de Alta Sartoria, de formele mannenmodelijn, zelfs nog meer.<br><br>Betoverend Wie een glimp wil opvangen van het maakproces, mag de studio niet overslaan. Laat je niet weerhouden door de rij, want het wachten wordt beloond. Het coutureatelier van Domenico Dolce en Stefano Gabbana is er nagebouwd en je kunt je er vergapen aan de rollen stof, toiles en patronen. In 2019 showden ze hun Sciaccacollectie in de Valle dei Templi, in Agrigento, op Sicilië. In het Grand Palais is een gedeelte daarvan eveneens nagebouwd, om het gevoel ervan na te bootsen en de tunieken, toga's en jurken een passend onderkomen te geven.<br><br>Behoorlijk indrukwekkend, maar echt betoverd raak je in een ruimte die volhangt met kroonluchters van Barovier & Toso. De glazen bloemen uit Murano en het licht zorgen in combinatie met de zijden avondjurken, fresco's en spiegels voor veel oehs en ahs. Op het affiche van de tentoonstelling staat een model in een goudkleurige jurk van macramékant. Die heeft een prominente plek gekregen op een podium. De jurk is een eerbetoon van de ontwerpers aan de gouden Madonnina die op de dom van Milaan pronkt. Een van de ontwerpers, Dolce, is geboren op Sicilië. Hij kwam in 1980 naar Milaan en bad tot haar om 'me niet terug te sturen naar Sicilië en me hier te laten blijven'. Ze luisterde.<br><br>De overdaad van kroonluchters, fresco's, wandtapijten en vazen beneemt je de adem De jurk is een eerbetoon aan de Madonnina op de dom van Milaan<br><br>tentoonstellingen<br><br>lAu fil de l'or, in het Musée du Quai Branly-Jacques Chirac, te zien tot en met 6 juli. l Hoeden van de Brit Stephen Jones, in het Palais Galliera, tot en met 16 maart. lWorth: Inventing haute couture, in het Petit Palais, van 7 mei tot 7 september 2025. l Modehuizen als Saint Laurent, Dior en Alaïa hebben permanente expositieruimtes waar hun werk wordt getoond.<br><br>",
2025-02-22,Zaterdag 22 Feb 2025,zachte kracht,"Pastelkleuren, kant en transparante stoffen domineerden op de catwalks. Niet zo verwonderlijk: als tegenwicht tegen polarisatie, cyberaanvallen en oorlogsdreiging is de mode poëtisch, romantisch en dansant.<br><br>Fotografie: Violaine Chapallaz Productie en styling: Astrid Schilders<br><br>Haar: Daan Kneppers @NCL representation, Make-Up: Anita Jolles @Artists Unit voor MAC cosmetics, Model: Sasja @Micha Models, Assistent fotograaf: Gwendolyn Keasberry, Postproductie: photokinetic-amsterdam.com, m.m.v. Gunpowders Studio<br><br>",
2025-02-22,Zaterdag 22 Feb 2025,"€36,5 mln","Fastned heeft €36,5 mln opgehaald met zijn eerste obligatie-uitgifte van 2025. Het gaat om een recordbedrag, meldt het snellaadbedrijf in een persbericht. Het totale uitstaande bedrag aan obligaties bij particuliere beleggers is nu meer dan €227 mln.<br><br>",
